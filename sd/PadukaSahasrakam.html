<!DOCTYPE html>
<html>
<head>
	<meta name="viewport" content="width=device-width, initial-scale=1">
	<link rel="stylesheet" href="https://cdn.jsdelivr.net/npm/bootstrap@5.1.3/dist/css/bootstrap.min.css" />
	<script defer src="https://cdn.jsdelivr.net/npm/bootstrap@5.0.2/dist/js/bootstrap.bundle.min.js"></script>
	
	<link rel="preconnect" href="https://fonts.googleapis.com">
	<link rel="preconnect" href="https://fonts.gstatic.com" crossorigin>
	<!--<link href="https://fonts.googleapis.com/css2?family=Montserrat&display=swap" rel="stylesheet">-->
	<link href="https://fonts.googleapis.com/css2?family=Abel&display=swap" rel="stylesheet">

<style> body {   font-family: 'Abel', sans-serif; }

.card-text{ font-sizve:32px; }</style>
</head>
<body class="bg-primary">
<hr>
<div class="mx-4">
<div class="card" >
<h1 class="card-header display-5">Paduka Sahasrakam</h1>
<div class="card-text m-3">
Vedanta Desikar</br>
<a href="https://www.ibiblio.org/sripedia/ebooks/vdesikan/rps/51.html">https://www.ibiblio.org/sripedia/ebooks/vdesikan/rps/51.html</a><br>
<a href="https://www.sadagopan.org/ebook/pdf/Paduka%20Sahasram.pdf">https://www.sadagopan.org/ebook/pdf/Paduka%20Sahasram.pdf</a><br>
<br>
</div>
<div class="card-body display-6 bg-light background-div">
Started 29-Jun-2024<br>
<br/>
श्री रङ्गनाथ पादुका सहस्रम्<br>
<br>
1.<br> 
अस्मत गुरुभ्यो नम: .<br>
<br>
2.<br>
कावेरी विराज सेयं वैकुण्ठं रंगमन्दिरम्<br>
स वासुदेवो रङ्गेश: प्रत्यक्षं परमं पदम्<br>
विमानं प्राणवाकारं वेदश्रृंगं महात्भूतम्<br>
श्री रङ्ग सयी भगवान प्रणवार्थ प्रकाशक: १.<br>
<br>
3.<br>
श्रीरङ्गनायकी समेथ श्रीरङ्गनाथ परब्रह्महने नमः<br>
<br>
4.<br> 
श्रीरङ्गनाथ दिव्य मणि पादुकाभ्यां नम: .<br>
<br>
5.<br> 
श्रीमान वेंकटनाथर्य कवितार्किका केसरी|<br>
वेदान्ताचार्य वर्योमे सन्निधातं सदाह्रु'ति||<br>
<br>
6.<br>
संथा: श्रीरङ्ग पृथ्वीसा सरनात्रण शेकर:<br>
जयंती भुवनात्रण पदपंकजरेणव: १.<br>
(2 times)<br>
<br>
<br>
<i>tell this at the end of every halt</i><br>
कवितार्किक सिंहाय कल्याण गुणशालिने ।<br>
श्रीमते वेङ्कटेशाय वेदान्तगुरवे नमः ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
Start [29-Jun-2024]<br>
<br>
<b><u>१. प्रस्ताव पद्धतिः (२०)<br></b></u>
<br>
सन्तः श्रीरङ्ग पृथ्वीश चरणत्राण शेखराः ।<br>
जयन्ति भुवनत्राण पदपङ्कज रेणवः ॥ १.१॥ १॥<br>
<br>
भरताय परं नमोऽस्तु तस्मै प्रथ मोदाहरणाय भक्ति भाजाम् ।<br>
यदुपज्ञ मशेषतः पृथिव्यां प्रथितो राघव पादुका प्रभावः ॥ १.२॥ २॥<br>
<br>
वर्णस्तोमैर् वकुल सुमनो वासना मुद्वहन्तीम्<br>
     आम्नायानां प्रकृति मपरां संहितां दृष्टवन्तम् ।<br>
पादे नित्य प्रणिहितधियं पादुके रङ्गभर्तु:<br>
     त्वन्नामानं मुनिमिह भजे त्वामहं स्तोतुकामः ॥ १.३॥ ३॥<br>
<br>
दिव्यस्थानात् त्वमिव जगतीं पादुके गाहमाना<br>
     पादन्यासं प्रथम मनया भारती यत्र चक्रे ।<br>
योगक्षेमं सकल जगतां त्वय्यधीनं स जानन् <br>
     वाचं दिव्यां दिशतु वसुधा श्रोत्र जन्मा मुनिर्मे ॥ १.४॥ ४॥<br>
<br>
नीचेऽपि हन्त मम मूर्धनि निर्विशेषं<br>
     तुङ्गेऽपि यन् निविशते निगमोत्त माङ्गे ।<br>
प्राचेतस प्रभृतिभिः प्रथमोप गीतं<br>
     स्तोष्यामि रङ्गपति पादुकयोर्युगं तत् ॥ १.५॥ ५॥<br>
<br>
धत्ते मुकुन्दमणि पादुकयोर् निवेशात्<br>
     वल्मीक सम्भव गिरां समतां ममोक्तिः ।<br>
गङ्गा प्रवाह पतितस्य कियानिव स्यात्<br>
     रथ्योदकस्य यमुना सलिला द्विशेषः ॥ १.६॥ ६॥<br>
<br>
विज्ञापयामि किमपि प्रतिपन्न भीतिः<br>
     प्रागेव रङ्गपति विभ्रम पादुके त्वाम् ।<br>
वक्तुं क्षमाः सदसती विगताभ्यसूयाः <br>
     सन्तः स्पृशन्तु सदयैर् हृदयैः स्तुतिं ते ॥ १.७॥ ७॥<br>
<br>
अश्रद्दधान मपि नन्वधुना स्वकीये<br>
     स्तोत्रे नियोजयसि मां मणिपादुके त्वम् ।<br>
देवः प्रमाण मिह रङ्गपतिस् तथात्वे<br>
     तस्यैव देवि पदपङ्कजयोर् यथा त्वम् ॥ १.८॥ ८॥<br>
<br>
यदाधारं विश्वं गतिरपि च यस्तस्य परमा<br>
     तमप्येका धत्से दिशसि च गतिं तस्य रुचिराम् ।  <br>
कथं सा कंसारेर् द्रुहिण हर दुर्बोध महिमा<br>
     कवीनां क्षुद्राणां त्वमसि मणिपादु स्तुतिपदम् ॥ १.९॥ ९॥<br>
<br>
श्रुत प्रज्ञा सम्पन् महित महिमानः कतिकति<br>
     स्तुवन्ति त्वां सन्तः श्रुति कुहर कण्डू हरगिरः ।<br>
अहं त्वल्पस्  तद्वत् यदिह बहु च जल्पामि तदपि <br> 
     त्वदायत्तं रङ्ग क्षितिरमण पादावनि विदुः ॥ १.१०॥ १०॥<br>
<br>
29-Jun-2024 [Ends]<br>
<br>
30-Jun-2024<br>
<br>
यदेष स्तौमि त्वां त्रियुग चरण त्रायिणि तत:<br>
     महिम्नः का हानिस्तव मम तु सम्पन् निरवधिः ।<br>
शुना लीढा कामं भवतु सुर सिन्धुर् भगवती<br>
     तदेषा किम्भूता स तु सपदि सन्ताप रहितः ॥ १.११॥ ११॥<br>
<br>
मित प्रेक्षालाभ क्षण परिणमत् पञ्च षपदा<br>
     मदुक्तिस् त्वय्येषा महित कवि संरम्भ विषये ।<br>
न कस्येयं हास्या हरि चरण धात्रि क्षितितले<br>
     मुहुर् वात्या धूते मुख पवन विस्फूर्जित मिव ॥ १.१२॥ १२॥<br>
<br>
निःसन्देह निजापकर्ष विषयोत् कर्षोऽपि हर्षोदय-<br>
     प्रत्यूढ क्रम भक्ति वैभव भवद् वैयात्य वाचालितः ।<br>
रङ्गाधीश पदत्र वर्ण नकृता रम्भैर् निगुम्भैर् गिरां<br>
     नर्मास्वादिषु वेङ्कटेश्वर कविर् नासी रमासीदति ॥ १.१३॥ १३॥<br>
<br>
रङ्ग क्ष्मापति रत्न पादु भवतीं तुष्टूषतो मे जवाth<br>
     जृम्भन्तां भवदीय शिञ्जित सुधा सन्दोह सन्देहदाः ।<br>
श्लाघा घूर्णित चन्द्रशेखर जटा जङ्घाल गङ्गापय:<br>
     त्रासादेश विश‍ृङ्खल प्रसरणोत् सिक्ताः स्वयं सूक्तयः ॥ १.१४॥ १४॥<br>
<br>
हिमवन् नल सेतु मध्य भाजां<br>
भरताभ्यर्चित पादुका वतंसः । <br>
अतपोधन धर्मतः कवीनाम्<br>
अखिलेष्वस्मि मनोरथेष्व बाह्यः ॥ १.१५॥ १५॥<br>
<br>
अनिदम् प्रथमस्य शब्द राशे:<br>
अपदं रङ्ग धुरीण पादुके त्वाम् ।<br>
गतभीति रभिष्टुवन् विमोहात्<br>
परिहासेन विनोदयामि नाथम् ॥ १.१६॥ १६॥<br>
<br>
वृत्तिभिर् बहुवि धाभिराश्रिता<br>
वेङ्कटेश्वर कवेः सरस्वती ।<br>
अद्य रङ्गपति रत्न पादुके<br>
नर्तकीव भवतीं निषेवताम् ॥ १.१७॥ १७॥<br>
<br>
अपार करुणाम्बुधे स्तव खलु प्रसादा दहं<br>
     विधातु मपि शक्नुयां शत सहस्रिकां संहिताम् ।<br>
तथापि हरिपादुके तव गुणौघ लेशस्थिते:<br>
     उदाहृति रियं भवेदिति मिताऽपि युक्ता स्तुतिः ॥ १.१८॥ १८॥<br>
<br>
अनुकृत निजनादां सूक्ति मापाद यन्ती<br>
     मनसि वचसि च त्वं सावधाना मम स्याः ।<br>
निशमयति यथाऽसौ निद्रया दूरमुक्तः<br>
     परिषदि सह लक्ष्म्या पादुके रङ्गनाथः ॥ १.१९॥ १९॥<br>
<br>
त्वयि विहिता स्तुतिरेषा<br>
पद रक्षिणि भवति रङ्गनाथपदे ।<br>
तदुपरि कृता सपर्या<br>
नमतामिव नाकिनां शिरसि ॥ १.२०॥ २०॥<br>
<br>
इति कवितार्किक सिंहस्य सर्वतन्त्र स्वतन्त्रस्य श्रीमद् वेङ्कटनाथस्य<br>
श्रीमद् वेदान्ताचार्यस्य कृतिषु श्रीरङ्गनाथ पादुका सहस्रे<br>
प्रस्ताव पद्धतिः प्रथमा ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<b><u>२. समाख्यापद्धतिः (१०)<br></b></u>
<br>
2 times<br>
वन्दे विष्णु पदासक्तं तमृषिं तां च पादुकाम् ।<br>
यथार्था शठजित् संज्ञा मच्चित्त विजयाद्ययोः ॥ २.१॥ २१॥<br>
<br>
द्रविडोपनिषन् निवेश शून्यान्<br>
अपि लक्ष्मी रमणाय रोचयिष्यन् <br>
ध्रुव माविशति स्म पादुकात्मा<br>
शठकोपः स्वयमेव माननीयः ॥ २.२॥ २२॥<br>
<br>
नियतं मणिपादुके दधानः<br>
स मुनिस्ते शठकोप इत्य भिख्याम् ।<br>
त्वदुपाश्रित पादजात वंश<br>
प्रतिपत्यै परमात तान रूपम् ॥ २.३॥ २३॥<br>
<br>
मुनिना मणि पादुके त्वया च<br>
प्रथिताभ्यां शठकोप संज्ञयैव ।<br>
द्वितयं सकलोप जीव्य मासीत्<br>
प्रथमेन श्रुति रन्यतस्तदर्थः ॥ २.४॥ २४॥<br>
<br>
आकर्ण्य कर्णामृत मात्म वन्त:<br>
गाथासहस्रं शठकोप सूरेः ।<br>
मञ्जुप्रणादां मणिपादुके त्वां<br>
तदेक नामान मनुस्मरन्ति ॥ २.५॥ २५॥<br>
<br>
30-Jun-2024 [Ends]<br>
<br>
6-Jul-2024<br>
<br>
यः सप्त पर्वव्यवधान तुङ्गां<br>
शेषत्व काष्ठा मभजन् मुरारेः ।<br>
तस्यापि नामोद्वहनात् त्वयाऽसौ<br>
लघूकृतोऽभूच् छठ कोप सूरिः ॥ २.६॥ २६॥<br>
<br>
शय्यात्मना मधुरि पोरसि शेष भूता<br>
पादाश्रयेण च पुनर्द्विगुणी कृतं तत् ।<br>
भूयोऽपि भागवत शेषतया तदेव<br>
व्यङ्क्तुं पदावनि शठारिपदं बिभर्षि ॥ २.७॥ २७॥<br>
<br>
पद्येन देवि शठकोप मुनिस्तवासीत्<br>
तस्यापि नामवहनान् मणि पादुके त्वम् ।<br>
शेषीबभूव युवयोरपि शेष शायी<br>
शेषं त्वशेष मपि शेषपदे स्थितं वः ॥ २.८॥ २८॥<br>
<br>
विन्ध्य स्तम्भा दविहत गतेर् विष्व गाचान्त सिन्धोः<br>
कुम्भी सूनो रसुर कबल ग्रासिनः स्वैरभाषा ।<br>
नित्यं जाता शठरि पुतनोर् निष्पतन्ती मुखात् ते<br>
प्राचीनानां श्रुतिपरिषदां पादुके पूर्वगण्या ॥ २.९॥ २९॥<br>
<br>
शठकोप इति समाख्या<br>
तव रङ्ग धुरीण पादुके युक्ता ।<br>
सूते सहस्र मेवं<br>
सूक्तीः स्वयमेव यन्मया भवती ॥ २.१०॥ ३०॥<br>
<br>
इति कवितार्किक सिंहस्य सर्वतन्त्र स्वतन्त्रस्य श्रीमद् वेङ्कटनाथस्य<br>
श्रीमद् वेदान्ताचार्यस्य कृतिषु श्रीरङ्गनाथ पादुका सहस्रे<br>
समाख्या पद्धति र्द्वितीया ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<b><u>३. प्रभाव पद्धतिः (७०)<br></b></u>
<br>
वन्दे तद्रङ्ग नाथस्य<br>
मान्यं पादुक योर्युगम् ।<br>
उन्नताना मवनतिर्<br>
नतानां यत्र चोन्नतिः ॥ ३.१॥ ३१॥<br>
<br>
निश्शेष मम्बरतलं यदि पत्रिका स्यात् -<br>
     सप्तार्णवी यदि समेत्य मषी भवित्री ।<br>
वक्ता सहस्र वदनः पुरुषः स्वयं चेत्<br>
     लिख्येत रङ्गपति पादुकयोः प्रभावः ॥ ३.२॥ ३२॥<br>
<br>
वेदोप बृंहण कुतूहलिना निबद्धं<br>
     विश्वम्भरा श्रुति भवेन महर्षिणा यत् ।<br>
व्यासेन यच्च मधुसूदन पादरक्षे<br>
     द्वे चक्षुषी त्वदनुभाव मवेक्षितुं नः ॥ ३.३॥ ३३॥<br>
<br>
प्रत्यक्षयन्ति परिशुद्ध धियो यथावत्<br>
     रामायणे रघुपुरन्दर पादरक्षे ।<br>
शश्वत् प्रपञ्चित मिदम् परयैव वृत्त्या<br>
     सङ्क्षेप विस्तर दशासु तवानु भावम् ॥ ३.४॥ ३४॥<br>
<br>
अल्पश्रुतै रपि जनै रनुमीयसे त्वं<br>
     रङ्गेश पादु नियतं निगमोप गीता ।<br>
सारं तदर्थमुप बृंहयितुं प्रणीतं<br>
     रामायणं तव महिम्नि यतः प्रमाणम् ॥ ३.५॥ ३५॥<br>
<br>
तिष्ठन्तु श्रुतयस्त तोऽपि महितं जागर्ति तत्पादुके<br>
     तत्तादृक् प्रथनाय तावक गुणग् रामाय रामायणम् ।<br>
यस्यासीदर विन्द सम्भववधू मञ्जीर शिञ्जा रव-<br>
     स्पर्धा दुर्धर पाद बद्ध भणतिर् वल्मीक जन्मा कविः ॥ ३.६॥ ३६॥<br>
<br>
भक्ति प्रह्व पुर प्रभञ्जन जटा वाटी सनीड स्फुरत्<br>
     चूडारग्वध वासना परिमल स्त्याने स्तुमः पादुके ।<br>
रङ्ग क्षोणि भृदङ्घ्रि पद्म युगली पूर्ण प्रपत्तेः फलं<br>
     निश्चिन्वन्ति विपश्चितः शमधना नित्यं यदुत्तंसनम् ॥ ३.७॥ ३७॥<br>
<br>
मातर् माधव पादुके तव गुणान् कः स्तोतु मस्तोकधीः<br>
     कोटीरेषु यदर्पण प्रणयिनां सेवाक्षणे स्वर्गिणाम् ।<br>
अन्योन्यं क्षिपता महम् प्रथमिका सम्मर्द कोलाहलं<br>
     विष्वक्सेन विहार वेत्र लतिका कम्पश् चिराल्लुम्पति ॥ ३.८॥ ३८॥<br>
<br>
6-Jul-2024 [Ends]<br>
<br>
7-Jul-2024<br>
<br>
योषिद् भूत दृषन्त्य पोढ शकटस् थेमानि वैमानिक-<br>
     स्रोतस् विन्युपलम्भ नानि भसितोदञ्चत् परीक्षिन्ति च ।<br>
दूत्यादिष् वपि दुर्वचानि पदयोः कृत्यानि मत्वेव यत्  <br>
     धत्ते तत्प्रणयं तदेव चरणत्राणं वृणे रङ्गिणः ॥ ३.९॥ ३९॥ <br>
<br/>
वन्दे तन्मधुकैटभारि पदयोर् मित्रं पदत्रद्वयं<br>
     यत्तद् भक्ति भरान तेन शिरसा यत्र क्वचित् बिभ्रति ।<br>
द्वित्र ब्रह्म विनाडिकावधिपद व्यत्यास शङ्काभर-<br>
     त्रासोत् कम्पदशा विसंस्थुल धृतिस् त्रैविष्टपानां गणः ॥ ३.१०॥ ४०॥<br>
<br>
पद्माकान्त पदान्त रङ्ग विभवोद्रिक्तं पदत्रं भजे<br>
     यद् भक्त्या नमतां त्रिविष्टप सदां चूडापदेष् वर्पितम् ।<br>
नित्यापीत नखेन्दु दीधिति सुधा सन्दोह मुच्चैर्वमति<br>
     अन्तर्नून ममान्त मन्ति कलगच् छेषापटच्छद्मना ॥ ३.११॥ ४१॥<br>
<br>
तद्विष्णोः परमं पदत्र युगलं त्रय्यन्त पर्यन्तगं<br>
     चिन्तातीत विभूतिकं वितरतु श्रेयांसि भूयांसि नः ।<br>
यद्विक्रान्ति दशा समुत्थित पदप्रस्यन्दि पाथस्विनी-<br>
     सख्येनेव सदानतस्य तनुते मौलौ स्थितिं शूलिनः ॥ ३.१२॥ ४२॥<br>
<br>
अम्बुन् यम्बुनिधे रनन्य गतिभिर् मीनैः कियद् गम्यते<br>
     क्लेशेनापि कियद् व्यलङ्घि रभसोत्तुङ्गैः प्लवङ्गेश्वरैः ।<br>
विज्ञाता कियती पुनः क्षिति भृता मन्थेन गम्भीरता<br>
     किं तैः केशव पादुका गुण महाम्बोधेस् तटस्था वयम् ॥ ३.१३॥ ४३॥<br>
<br>
पदकमल रजोभिर् वासिते रङ्गभर्तुः<br>
     परिचित निगमान्ते पादुके धारयन्तः ।<br>
अविदित परिपाकं चन्द्र मुत्तंसयन्ते<br>
     परिणत भुवनं तत्पद्म मध्यासते वा ॥ ३.१४॥ ४४॥<br>
<br>
सकृदपि किल मूर्ध्ना शार्ङ्गिणः पादुके त्वां <br>
     मनुज मनुवहन्तं देहबन्धव्य पाये ।<br>
उपचरति यथार्हं देव वर्गस्त्व दीयः<br>
     स तु नियमित भृत्यो जोषमास्ते कृतान्तः ॥ ३.१५॥ ४५॥<br>
<br>
पदसर सिज मेतत् पादुके रङ्गभर्तुः<br>
     प्रतिनिधि पदवीं ते गाहते स्वेन भूम्ना ।<br>
तदिद मपरथा चेत् तिष्ठतस् तस्य नित्यं<br>
     कथमिव विदितार्थास् त्वां भजन्ते महान्तः ॥ ३.१६॥ ४६॥<br>
<br>
श्रुति शिरसि निगूढं कर्मणां चोदितानां<br>
     त्वदवधि विनिवेशं नाधिगन्तुं क्षमाणाम् ।<br>
परिहसति मुरारेः पादुके बालिशानां<br>
     पशुवध परिशेषान् पण्डितो नामयज्ञान् ॥ ३.१७॥ ४७॥<br>
<br>
जनयितु मल मर्घ्यं दैत्यजित् पादरक्षे<br>
     नमति महति देवे नाक सिन्धोर् विशीर्णाः ।<br>
मुहुरहिपति चूडा मौलि रत्नाभि घातात् <br>
     परिणत लघिमानः पाथसा मूर्मयस्ते ॥ ३.१८॥ ४८॥<br>
<br>
7-Jul-2024 [Ends]<br>
<br>
13-Jul-2024<br>
<br>
पदसर सिजयोस्त्वं पादुके रङ्गभर्तु:<br>
     मनसि मुनि जनानां मौलिदेशे श्रुतीनाम् ।<br>
वचसि च सुकवीनां वर्तसे नित्यमेका<br>
     तदिद मवगतं ते शाश्वतं वैश्वरूप्यम् ॥ ३.१९॥ ४९॥<br>
<br>
परिसर विनतानां मूर्ध्नि दुर् वर्णपङ्क्तिं<br>
     परिणमयसि शौरेः पादुके त्वं सुवर्णम् ।<br>
कुहकजन विदूरे सत्पथे लब्धवृत्तेः<br>
     क्कनु खलु विदितस्ते कोऽप्यसौ धातुवादः ॥ ३.२०॥ ५०॥<br>
<br>
बलिमथन विहाराद् वर्धमानस्य विष्णो:<br>
     अखिल मतिपतद् भिर् विक्रमै रप्रमेयः ।<br>
अवधि मनधिगच्छन् पापराशिर् मदीयः<br>
     समजनि पदरक्षे सावधिस् त्वन्महिम्ना ॥ ३.२१॥ ५१॥<br>
<br>
तटभुवि यमुनायास् तस्थुषी यन्निवेशात्<br>
     भजति निगम शाखा वैभवं नीपशाखा ।<br>
पद कमलमिदं तत्पादुके रङ्गभर्तु:<br>
     त्वयि भजति विभूतिं पश्य शाखानु शाखाम् ॥ ३.२२॥ ५२॥<br>
<br>
शिरसि विनिहितायां भक्ति नम्रैर् भवत्यां <br>
     सपदि तनुभृतस् तामुन्नतिं प्राप्नुवन्ति ।<br>
मधुरिपु पदरक्षे यद्वशेनैव तेषाम्<br>
     अनितर सुलभं तद्धाम हस्ताप चेयम् ॥ ३.२३॥ ५३॥<br>
<br>
सकृदपि भुवनेऽस्मिन् शार्ङ्गिणः पादुके त्वाम् <br>
     उपनिष दनुकल्पै रुत्तमाङ्गैर् दधानाः ।<br>
नरकमिव महान्तो नाक मुल्लङ्घयन्तः<br>
     परिषदि निविशन्ते प्राक्तनानां गुरूणाम् ॥ ३.२४॥ ५४॥<br>
<br>
शमदम गुणदान्तो दन्तवै देशिकानां<br>
     शरण मशरणानां मादृशां माधवस्य ।<br>
पदकमल मिदं ते पादुके रक्ष्यमासीत्<br>
     अनुदय निधनानाम् आगमानां निधानम् ॥ ३.२५॥ ५५॥<br>
<br>
परिचित पद पद्मां पादुके रङ्गिणस्त्वां<br>
     त्रिभुवन महनीयां सादरं धारयन्तः ।<br>
निज शिरसि निलीनं देवि मन्दार माल्यं<br>
     निगम परिमलैस्ते वासयन्तीव देवाः ॥ ३.२६॥ ५६॥<br>
<br>
कनक सरिदनूपे कल्पवृक्षस्य भूष्णोः<br>
     पद किसलय लग्ना पादुके मञ्जरी त्वम् ।<br>
परिणति मधुराणां या फलानां सवित्री<br>
     वहसि निगम वृन्दैः सम्पदं षट्पदानाम् ॥ ३.२७॥ ५७॥<br>
<br>
परिकलयसि चेन्मां पद्मवासा निषेव्ये<br>
     पदकमल युगे त्वं पादुके रङ्गभर्तुः ।<br>
अविदित निगमानां नून मस्मादृशानाम्<br>
     अघटित घटनी ते शक्ति राविष्कृता स्यात् ॥ ३.२८॥ ५८॥<br>
<br>
श्रुति शत शिरश् चूडापीडे निपीडयितुं क्षमे<br>
     दुरित सरिता मोघा नेता नमोघ विसर्पिणः ।<br>
क्रम परिणमद्वेधः श्रेणी शिखामणि घट्टनान् <br>
     मसृणित तले रङ्ग क्षोणीभृतो मणिपादुके ॥ ३.२९॥ ५९॥<br>
<br>
जगज् जनन रक्षण क्षपण सङ्गिनो रङ्गिणः<br>
     पवित्र तम माद्रिये भगवतः पदत्रद्वयम् ।<br>
शिवत्व करण क्षम त्रिदिव सिन्धु सम्बन्धिनं<br>
     प्रधाव्य चरणं निजं प्रणिदधाति यत्र प्रभुः ॥ ३.३०॥ ६०॥<br>
<br>
यदध्वर भुजां शिरः पदयुगं च रङ्गेशितु:<br>
     दृढं घटयितुं क्षमं भवति शेष शेषित् वतः ।<br>
शिरस्त्र मिद मस्तु मे दुरित सिन्धु मुष्टिन्धयं<br>
     कदध्व विहति क्षमं किमपि तत्पदत्र द्वयम् ॥ ३.३१॥ ६१॥<br>
<br>
समुत् क्षिपति चेतसि स्थिर निवेशिता तावकी<br>
     मुकुन्द मणि पादुके मुहु रुपासना वासना ।<br>
उदर्कपरि कर्कशा नुपरि पर्वणा खर्वितान्<br>
      अनर्थशत गर्भिता नमर शम्भली विभ्रमान् ॥ ३.३२॥ ६२॥<br>
<br>
विगाहन्ते रङ्ग क्षितिपति पदत्रायिणि सकृत् <br>
     वहन्तस् त्वामन्तर् विनिहित कुचेल व्यतिकराः ।<br>
मदोद्दाम स्तम्बे रमकरट निर्यन् मधुझरी-<br>
     परीवाह प्रेङ्खत् भ्रमर मुखरा मङ्गण भुवम् ॥ ३.३३॥ ६३॥<br>
<br>
अधिदैवत मापतत्सु कल्पेषु<br>
अधिकारं भजतां पिताम हानाम् ।<br>
अभिरक्षतु रङ्गभर्तु रेषा<br>
करुणा काचन पादुकामयी नः ॥ ३.३४॥ ६४॥<br>
<br>
ध्रुव मिन्द्रिय नाग श‍ृङ्खला वा<br>
निरयद्वार निवार णार्गला वा ।<br>
अनयाप पदाधि रोहणी वा<br>
मम रङ्गेश विहार पादुके त्वम् ॥ ३.३५॥ ६५॥<br>
<br>
शरणागत सार्थवाह शीलां<br>
श्रुति सीमन्त पदप्र सादनार्हाम् ।<br>
अधिरङ्ग मुपास्महे मुरारे:<br>
महनीयां तपनीय पादुके त्वाम् ॥ ३.३६॥ ६६॥<br>
<br>
13-Jul-2024 [Ends]<br>
<br>
14-Jul-2024<br>
<br>
इह ये भवतीं भजन्ति भक्त्या<br>
     कृतिनः केशव पादुके नियुक्ताः ।<br>
कथयाम्ब तिरोहितं तृतीयं<br>
     नयनं त्रीणि मुखानि वा किमेषाम् ॥ ३.३७॥ ६७॥<br>
<br>
मधुवैरि परिग्रहेषु नित्यं<br>
क्षमया त्वं मणिपादुके समेता ।<br>
तदपि क्षमसे न किं परेषां<br>
त्रिदशाधीश्वर शेखरे निवेशम् ॥ ३.३८॥ ६८॥<br>
<br>
द्वितयं प्रतियन्ति रङ्गभर्तुः<br>
कतिचित् काञ्चन पादुके शरण्यम् ।<br>
अभयान्वित मग्रिमं करं वा<br>
भवती शेखरितं पदाम्बुजं वा ॥ ३.३९॥ ६९॥<br>
<br>
भरता श्वसनेषु पादशब्दं<br>
वसुधा श्रोत्र समुद्भवो मुनीन्द्रः ।<br>
पठति त्वयि पादुके ततस्त्वं<br>
नियतं रामपदा दभिन्नभूमा ॥ ३.४०॥ ७०॥<br>
<br>
मकुटेषु निविश्य दिक्पतीनां<br>
पदमेव प्रतिपद्य दैत्य हन्तु: ।<br>
परिरक्षसि पादुके पदं त्वं<br>
क्व नु भिद्येत गरीयसां प्रभावः ॥ ३.४१॥ ७१॥<br>
<br>
जगता मभिरक्षणे त्रयाणाम्<br>
अधिकारं मणिपादुके वहन्त्योः ।<br>
युवयोः परिकर्म कोटिलग्नं<BR>
चरण द्वन्द्व मवैमि रङ्गभर्तुः ॥ ३.४२॥ ७२॥<br>
<br>
पदरक्षिणि वत्सला निकामं<br>
रघुवीरस्य पदाम्बुजादपि त्वम् ।<br>
यदसौ भरतस् त्वयांशवत्त्वान्<br>
न पुनस् तादृश मन्वभू द्वियोगम् ॥ ३.४३॥ ७३॥<br>
<br>
अभिगम्य मुकुन्द पादुके त्वाम्<br>
अपनी तातप वारणैः शिरोभिः ।<br>
हरितां पतयो दुराप मन्यै:<br>
अनघच्छाय मवान्पु वन्ति भोगम् ॥ ३.४४॥ ७४॥<br>
<br>
अपहाय सितासिता नुपायान् <br>
अरविन्देक्शण पादुके महान्तः ।<br>
त्वदनन्य तया भजन्ति वृत्तिं<br>
त्वदसा धारण भोग साभिलाषाः ॥ ३.४५॥ ७५॥<br>
<br>
प्रणमन्ति न वा विधेर् विपाकात्<br>
यइमे रङ्ग नरेन्द्र पादुके त्वाम् ।<br>
उपजात मनुत्तमाङ्ग मेषाम्<br>
उभयेषा मपि चित्र मुत्तमाङ्गम् ॥ ३.४६॥ ७६॥<br>
<br>
तव केशव पादुके प्रभावो<br>
मम दुष्कर्म च नन् वनन्तसारे ।<br>
नियमेन तथाऽपि पश्चिमस्य<br>
प्रथमेनैव पराभवं प्रतीमः ॥ ३.४७॥ ७७॥<br>
<br>
अस्त्र भूषण तयैव केवलं<br>
विश्वमेत दखिलं बिभर्ति यः ।<br>
अक्लमेन मणि पादुके त्वया<br>
सोऽपि शेखरत यैव धार्यते ॥ ३.४८॥ ७८॥<br>
<br>
रामपाद सह धर्मचारिणीं<br>
पादुके निखिल पात कच्छिदम् ।<br>
त्वामशेष जगता मधीश्वरीं<br>
भावयामि भरताधि देवताम् ॥ ३.४९॥ ७९॥<br>
<br>
चूडा कपाल व्यतिषङ्ग दोषं<br>
विमोचयिष्यन् निव विष्णु पद्याः ।<br>
कृतादरः केशव पादरक्षे<br>
बिभर्ति बालेन्दु विबूषण स्त्वां ॥ ३.५०॥ ८०॥<br>
<br>
त्वयैव नित्यं मणि पादरक्षे<br>
राजन्वती सृष्टि रियं प्रजानाम् ।<br>
स्त्री राज्य दोष प्रशमाय नूनं<br>
निर्दिश्यसे नाथ विशेष णेन ॥ ३.५१॥ ८१॥<br>
<br>
बिभर्षि नित्यं मणि पादुके त्वं<br>
विश्वम्भरं धाम निजेन भूम्ना ।<br>
तवानुभावश् चुलकी कृतोऽयं<br>
भक्तै रजस्रं भवतीं दधानैः ॥ ३.५२॥ ८२॥<br>
<br>
14-Jul-2024 [Ends]<br>
<br>
20-Jul-2024<br>
<br>
परस्य पुंसः पद सन्निकर्षे<br>
तुल्याधिकारां मणिपादुके त्वाम् ।<br>
उत्तंसयन्ति स्वय मुत्तमाङ्गैः<br>
शेषासमं शेष गरुत्म दाद्याः ॥ ३.५३॥ ८३॥<br>
<br>
मुकुन्द पादाम्बुज धारिणि त्वां<br>
मोहा दनुत्तंसयतां जनानाम् ।<br>
मूर्ध्नि स्थिता दुर्लिपयो भवन्ति<br>
प्रशस्त वर्णावलयस् तदीयाः ॥ ३.५४॥ ८४॥<br>
<br>
भूमिः श्रुतीनां भुवनस्य धात्री<br>
गुणै रनन्ता विपुला विभूत्या ।<br>
स्थिरा स्वयं पालयितुं क्षमा नः<br>
सर्वं सहा शौरि पदावनि त्वम् ॥ ३.५५॥ ८५॥<br>
<br>
स्थैर्यं कुलक्षोणि भृतां विधत्से<br>
     शेषादयस्त्वां शिरसा वहन्ति ।<br>
पद प्रसूता परमस्य पुंसः<br>
     पृथ्वी महिम्ना मणिपादुके त्वम् ॥ ३.५६॥ ८६॥<br>
<br>
दैत्याधिपानां बलिनां किरीटा<br>
     निक्षेपणं ते यदि नाभ्य नन्दन् ।<br>
रङ्गेश पादावनि रङ्गधाम्नः<br>
     सोपानतां प्राप्य वहन्त्यमी त्वाम् ॥ ३.५७॥ ८७॥<br>
<br>
शेषो गरुत्मान् मणिपाद पीठी<br>
     त्वं चेति पादावनि विश्वमान्याः ।<br>
तुल्याधि कारा यदि किन्ति सन्त:<br>
     त्वामेव नित्यं शिरसा वहन्ति ॥ ३.५८॥ ८८॥<br>
<br>
परस्य पुंसः परमं पदं तत्<br>
     बिभर्षि नित्यं मणिपादुके त्वम् ।<br>
अन्यादृशां व्योमसदां पदानि<br>
     त्वय्याय तन्ते यदिदं न चित्रम् ॥ ३.५९॥ ८९॥<br>
<br>
पादौ मुरारेः शरणं प्रजानां<br>
तयोस् तदेवासि पादावनि त्वम् ।<br>
शरण्यतायास् त्वमनन्य रक्षा<br>
सन्दृश्यसे विश्रम भूमि रेका ॥ ३.६०॥ ९०॥<br>
<br>
अन्येषु पद्मा कमलास नाद्यै:<br>
अङ्गेषु रङ्गाधिपतेः श्रितेषु ।<br>
पदावनित्वा मधिगम्य जातं<br>
पदं मुरारे रधिदैवतं नः ॥ ३.६१॥ ९१॥<br>
<br>
क्षणं सरोजेक्षण पादुके यः<br>
कृतादरः किङ्कुरुते भवत्याः ।<br>
अकिञ्चिनस्यापि भवन्ति शीघ्रं<br>
भ्रू किङ्करास् तस्य पुरन्दराद्याः ॥ ३.६२॥ ९२॥<br>
<br>
वहन्ति ये माधव पादुके त्वां<br>
उह्यन्त एते दिवि निर्विघाताः ।<br>
हंसेन नित्यं शरदभ्र भासा<br>
कैलास गौरेण ककुद्मता वा ॥ ३.६३॥ ९३॥<br>
<br>
रुद्रं श्रितो देवगणः स रुद्रः<br>
पद्मासनं सोऽपि च पद्मनाभम् ।<br>
स त्वा मनन्तो न पुनस्त्व मन्यं<br>
क एष पादावनि ते प्रभावः ॥ ३.६४॥ ९४॥<br>
<br>
परस्य धाम्नः प्रतिपाद नार्हां<br>
वदन्ति विद्यां मणिपादुके त्वाम् ।<br>
यतस् तवै वाधिगमे प्रजानां<br>
दूरीभवत् युत्तर पूर्वमंहः ॥ ३.६५॥ ९५॥<br>
<br>
धन्या मुकुन्दस्य पदानुषङ्गात् <br>
अनीयता येन समर्चिता त्वम् ।<br>
वासस्तदीयो मणि पादरक्षे<br>
लक्ष्म्याऽ लकामप्य धरीकरोति ॥ ३.६६॥ ९६॥<br>
<br>
पदेन विष्णोः किमु तेतरेषां<br>
विसृज्य सङ्गं समुपासते त्वाम् ।<br>
करोषि तान्किं त्वमपेत कामान्<br>
कालेन पादावनि सत्यकामान् ॥ ३.६७॥ ९७॥<br>
<br>
अभ्यास योगेन निगृह्य माणै:<br>
अन्तर्मुखै रात्म विदो मनोभिः ।<br>
मातस् त्वया गुप्तपदं प्रभावात् <br>
अन्वेषयन् त्यागमिकं निधानम् ॥ ३.६८॥ ९८॥<br>
<br>
मूर्ध्ना दधानां मणिपादुके त्वाम्<br>
उत्तंसितं वा पुरुषं भवत्या ।<br>
वदन्ति केचित् वयमाम नाम:<br>
त्वामेव साक्षा दधिदैवतं नः ॥ ३.६९॥ ९९॥<br>
<br>
मूर्ध्ना सता मधस्तात्<br>
उपरिच विष्णोः पदेन सङ्घटिताम् ।<br>
अदवीयसीं विमुक्तेः<br>
पदवी मवयन्ति पादुके भवतीम् ॥ ३.७०॥ १००॥<br>
<br>
इति श्री कवितार्किक सिंहस्य<br>
सर्वतन्त्रस्व तन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथ पादुका सहस्रे<br>
प्रभाव पद्धति स्तृतीया ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
20-Jul-2024 [Ends]<br>
<br>
27-Jul-2024<br>
<br>
<b><u><b>४. समर्पण पद्धतिः (२०)<br></b></b></u>
<br>
भजामः पादुके याभ्यां भरतस् याग्रजस् तदा ।<br>
प्रायः प्रति प्रयाणाय प्रास्थानिक मकल्पयत् ॥ ४.१॥ १०१॥<br>
<br>
राज्यं विहाय रघुवंश महीप तीनां<br>
     पौरांश्च पादरसिकान् पृथिवीं च रक्ताम् ।<br>
त्वामेव हन्त चरणावनि संप्रयास्यन्<br>
     आलम्बत प्रथम मुत्तर कोसलेन्द्रः ॥ ४.२॥ १०२॥<br>
<br>
प्राप्ते प्रयाण समये मणि पादरक्षे<br>
     पौरानवेक्ष्य भवती करुण प्रलापान् ।<br>
मञ्जु प्रणाद मुखरा विनिवर्तनार्थं<br>
     रामं पदग्रहण पूर्व मयाचतेव ॥ ४.३॥ १०३॥<br>
<br>
मत्वा तृणाय भरतो मणिपादरक्षे<br>
     रामेण तां विरहितां रघुराज धानीम् ।<br>
त्वामेव स प्रणय मुज्जयिनी मवन्तीं<br>
     मेने महोदय मयीं मधुरा मयोध्याम् ॥ ४.४॥ १०४॥<br>
<br>
रामात्मनः प्रतिपदं मणिपादरक्षे<br>
     विश्वम्भरस्य वहनेन परीक्षितां त्वाम् ।<br>
विश्वस्य देवि वहने विनिवेशयिष्यन्<br>
     विस्रब्ध एवं भरतो भवतीं ययाचे ॥ ४.५॥ १०५॥<br>
<br>
भक्त्या परं भवतु तद्भरतस्य साधो:<br>
     त्वत्प्रार्थनं रघुपतौ मणिपादरक्षे ।<br>
केनाशयेन स मुनिः परमार्थ दर्शी<br>
     भद्राय देवि जगतां भवती मवादीत् ॥ ४.६॥ १०६॥<br>
<br>
रामे वनं व्रजति पङ्क्तिरथे प्रसुप्ते<br>
     राज्यापवाद चकिते भरते तदानीम् ।<br>
आश्वासयेत् क इव कोसल वासिनस् तान्<br>
     सीतेव चेत् त्वमपि साहस वृत्तिरासीः ॥ ४.७॥ १०७॥<br>
<br>
पादावनि प्रभवतो जगतां त्रयाणां<br>
     रामादपि त्वमधिका नियतं प्रभावात् ।<br>
नो चेत् कथन्नु भरतस्य तमेव लिप्सोः<br>
     प्रत्यायनं परिपणं भवती भवित्री ॥ ४.८॥ १०८॥<br>
<br>
मन्ये नियुज्य भवतीं मणिपादरक्षे<br>
     पार्ष्णि ग्रहस्य भरतस्य निवारनार्थम् ।<br>
रत्नाकरं सपदि गोष्पदयन् विजिग्ये<br>
     रामः क्षणेन रजनीचर राजधानीम् ॥ ४.९॥ १०९॥<br>
<br>
पादावनि प्रभुतरा नपराध वर्गान्<br>
     सोढुं क्षमा त्वमसि मूर्तिमती क्षमैव ।<br>
यत् त्वां विहाय निहताः परिपन्थिनस्ते<br>
     देवेन दाशरथि ना दशकण्ठ मुख्याः ॥ ४.१०॥ ११०॥<br>
<br>
वाक्ये गरीयसि पितुर् विहितेऽ प्यतृप्त्या<br>
     मातुर् मनोरथ मशेष मवन्ध्य यिष्यन् ।<br>
मन्ये तदा रघुपतिर् भरतस्य तेने<br>
     मातस् त्वयैव मणि मौलि निवेश लक्ष्मीम् ॥ ४.११॥ १११॥<br>
<br>
पादाम्बुजाद् विगलितां परमस्य पुंस:<br>
     त्वामादरेण विनिवेश्य जटाकलापे ।<br>
अङ्गीचकार भरतो मणिपादरक्षे<br>
     गङ्गाधिरूढ शिरसो गिरिशस्य कान्तिम् ॥ ४.१२॥ ११२॥<br>
<br>
अविकल मधिकर्तुं रक्षणे सप्तलोक्या:<br>
     रघुपति चरणेन न्यस्त दिव्यानु भावाम् ।<br>
अभजत भरतस् त्वामञ्जसा पादरक्षे<br>
     मणिमकुट निवेश त्याग धन्येन मूर्ध्ना ॥ ४.१३॥ ११३॥<br>
<br>
इय मविकल योगक्षेम सिद्ध्यै प्रजानां<br>
     अलमिति भरतेन प्रार्थिता मादरेण ।<br>
रघुपति रधिरोहन् नभ्यशिञ्चत् स्वयं त्वां<br>
     चरण नख मणीनां चन्द्रिका निर्झरेण ॥ ४.१४॥ ११४॥<br>
<br>
प्रणयिनि पदपद्मे गाढ माश्लिष्यति त्वां<br>
     विधिसुत कथितं तद्वैभवं ते विदन्तः ।<br>
अनुदिन मृषयस् त्वामर्चयन् त्यग्न्यगारे<br>
     रघुपति पदरक्षे रामगिर् याश्रमस्थाः ॥ ४.१५॥ ११५॥<br>
<br>
27-Jul-2024 [Ends]<br>
<br>
28-Jul-2024<br>
<br>
नियत मधि रुरोह त्वामनाधेय शक्तिं<br>
     निज चरण सरोजे शक्ति माधातु कामः ।<br>
स कथ मितरथा त्वां न्यस्य रामो विजह्रे<br>
     दृष दुपचित भूमौ दण्डकारण्य भागे ॥ ४.१६॥ ११६॥<br>
<br>
रघुपति पद पद्माद् रन्तपीठे निवेष्टुं<br>
     भरत शिरसि लग्नां प्रेक्ष्य पादावनि त्वाम् ।<br>
परिणत पुरुषार्थः पौरवर्गः स्वयं ते<br>
     विधि मभजत सर्वो वन्दि वैतालिकानाम् ॥ ४.१७॥ ११७॥<br>
<br>
अनन्य राजन्य निदेश निष्ठां<br>
     चकार पृथ्वीं चतुरर्ण वान्ताम् ।<br>
भ्रातुर् यियासोर् भरतस्तदा त्वां<br>
     मूर्ध्ना वहन् मूर्तिमती मिवाज्ञाम् ॥ ४.१८॥ ११८॥<br>
<br>
यद्भ्रात्रे भरताय रङ्गपतिना रामत्व मातस्थुषा<br>
     नित्योपास्य निजाङ्घ्रि निष्क्रयतया निश्चित्य विश्राणितम् ।<br>
योगक्षेम वहं समस्त जगतां यद्गीयते योगिभिः<br>
     पादत्राण मिदं मितम्पच कथामह्नाय मे निह्नुताम् ॥ ४.१९॥ ११९॥<br>
<br>
भरतस्येव ममापि<br>
प्रशमित विश्वापवाद दुर्जाता ।<br>
शेषेव शिरसि नित्यं<br>
विहरतु रघुवीर पादुके भवती ॥ ४.२०॥ १२०॥<br>
<br>
इति कवितार्त्किक सिंहस्य सर्वतन्त्रस्व तन्त्रस्य श्रीमद् वेङ्कटनाथस्य<br>
श्रीमद् वेदान्ता चार्यस्य कृतिषु श्रीरङ्गनाथ पादुका सहस्रे<br>
समर्पण पद्धतिश् चतुर्थी ॥<br>
<br>
५. प्रति प्रस्थान पद्धतिः (२०)<br>
<br>
प्रशस्ते रामपादाभ्यां पादुके पर्युपास्महे ।<br>
आनृशंस्यं ययोरासीदाश्रितेष्वनवग्रहम् ॥ ५.१॥ १२१॥<br>
<br>
भृशातुरसहोदरप्रणयखण्डनस्वैरिणा<br>
     पदेन किमनेन मे वनमिहावनादिच्छता ।<br>
इतीव परिहाय तन्निववृते स्वयं यत्पुरा<br>
     पदत्रमिदमाद्रिये धृतजगत्रयं रङ्गिणः ॥ ५.२॥ १२२॥<br>
<br>
दशवदनविनाशं वाञ्छतो यस्य चक्रे<br>
     दशरथमनघोक्तिं दण्डकारण्ययात्रा ।<br>
स च भरतविमर्दे सत्यसन्धस्त्वयाऽऽसी-<br>
     त्रघुपतिपदरक्षे राजधानीं प्रयान्त्या ॥ ५.३॥ १२३॥<br>
<br>
अभ्युपेतविनिवृत्तिसाहसा देवि रङ्गपतिरत्नपादुके ।<br>
अत्यशेत भवती महीयसा पारतन्त्र्यविभवेन मैथिलीम् ॥ ५.४॥ १२४॥<br>
<br>
अव्याहतां रघुपतेर्वहतः प्रतिज्ञा-<br>
     मंसाधिरोहणरसे विहते धरण्याः ।<br>
प्रादान्निवृत्य भवती मणिपादरक्षे<br>
     स्पर्शं पदेन विगतव्यवधानखेदम् ॥ ५.५॥ १२५॥<br>
<br>
मन्त्राभिषेकविरहाद्भजता विशुद्धिं<br>
     संस्कारवर्जनवशादभिसंस्कृतेन ।<br>
मूर्ध्ना निनाय भरतो मणिपादुके त्वां<br>
     रामाज्ञया विनिहितामिव राज्यलक्ष्मीम् ॥ ५.६॥ १२६॥<br>
<br>
रक्षार्थमस्य जगतो मणिपादरक्षे<br>
     रामस्य पादकमलं समये त्यजन्त्योः ।<br>
किं दुष्करं तव विभूतिपरिग्रहो वा<br>
     किं वा विदेहदुहितुः कृपणा दशा सा ॥ ५.७॥ १२७॥<br>
<br>
सीतासखस्य सहसा चरणारविन्दा-<br>
     त्भक्त्या नते कृतपदा भरतोत्तमाङ्गे ।<br>
आरुह्य नागमभितो भवती वितेने<br>
     मायूरचामरभरं मणिरश्मिजालैः ॥ ५.८॥ १२८॥<br>
<br>
मूर्ध्ना मुकुन्दपदरक्षिणि बिभ्रतस्त्वा-<br>
     माविर्मदस्य रघुवीरमदावलस्य ।<br>
आमोदिभिः सपदि दानजलप्रवाहै-<br>
     र्लेभे चिराद्वसुमती रुचिरं विलेपम् ॥ ५.९॥ १२९॥<br>
<br>
आशाः प्रसाधयितुमम्ब तदा भवत्यां<br>
     दैवादकाण्डशरदीव समुत्थितायाम् ।<br>
स्तोकावशेषसलिलाः सहसा बभूवुः<br>
     साकेतयौवतविलोचनवारिवाहाः ॥ ५.१०॥ १३०॥<br>
<br>
28-Jul-2024 [Ends]<br>
<br>
3-Aug-2024<br>
<br>
अन्तेव सन्न चरमस्य कवेः स योगी<br>
     वन्यान् प्रगृह्य विविधानु पदावि शेषान् ।<br>
आतस्थुषीं रघु कुलोचित मौपवाह्यं<br>
     प्रत्युज्जगाम भवतीं भरतोप नीताम् ॥ ५.११॥ १३१॥<br>
<br>
मातस् त्वदागमन मङ्गल दर्शिनीनां<br>
     साकेत पक्ष्मल दृशां चटुलाक्षि भृङ्गैः ।<br>
जातानि तत्र सहसा मणि पादरक्षे<br>
     वाताय नानि वदनैः शतपत्रितानि ॥ ५.१२॥ १३२॥<br>
<br>
साकेत सीम्नि भवती मणिपादरक्षे<br>
     माङ्गल्य लाज निकरै रवकीर्य माणा ।<br>
कीर्ति स्वयं वरपतेर् भरतस्य काले<br>
     वैवाहिकी जननि वह्निशिखेव रेजे ॥ ५.१३॥ १३३॥<br>
<br>
छत्रेन्दु मण्डल वती मणिपादुके त्वं<br>
     व्याधूत चामर कलाप शरप्रसूना ।<br>
सद्यो बभूविथ समग्र विकास हेतुः<br>
     साकेत पौरवनिता नयनोत्पलानाम् ॥ ५.१४॥ १३४॥<br>
<br>
प्रैक्षन्त वक्त्रैर् मणिपादरक्षे<br>
शत्रुञ्जयं शैल मिवाधि रूढाम् ।<br>
रामाभि धान प्रतिपन्न हर्षै:<br>
उत्तानितैरुत्त रकोस लास्त्वाम् ॥ ५.१५॥ १३५॥<br>
<br>
द्रष्टुं तदा राघव पादरक्षे<br>
सीतामिव त्वां विनिवर्त मानाम् ।<br>
आसन् नयोध्यापुर सुन्दरीणान्<br>
औत्सुक्य लोलानि विलोच नानि ॥ ५.१६॥ १३६॥<br>
<br>
आस्थाय तत्र स्फुट बिन्दुनादं<br>
स्तम्बेरमं तादृश सन्नि वेशम् ।<br>
अदर्शयस्त्वं पुर मध्यभागे<br>
पादावनि त्वत् प्रणवाश्रयत्वम् ॥ ५.१७॥ १३७॥<br>
<br>
दशग्रीव स्तम्बे रमदलन दुर्दान्त हृदये<br>
     विहार स्वाच्छन्द्याद् विशति रघुसिंहे वनभुवम् ।<br>
स्ववात्सल्य क्रोडी कृत भरत शाबैव भवती<br>
     निराबाधां पादावनि नविजहौ कोसल गुहाम् ॥ ५.१८॥ १३८॥<br>
<br>
कैकेयी वरदान दुर्दिन निरालोकस्य लोकस्य यत्<br>
     त्राणार्थं भरतेन भव्य मनसा साकेत मानीयते ।<br>
रामत्याग सहैरसह्य विरहं रङ्ग क्षितीन्द्रस्य तत्<br>
     पादत्राण मनन्य तन्त्र फणितेर् आपीड मीडी महि ॥ ५.१९॥ १३९॥<br>
<br>
समुपस्थिते प्रदोषे<br>
सहसा विनिवृत्य चित्रकूट वनात् ।<br>
अभजत् पुनर्ज नपदं<br>
वत्सं धेनुरिव पादुके भवती ॥ ५.२०॥ १४०॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
प्रतिप्रस्थान पद्धतिः पञ्चमी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<b><u><b>६. अधिकार परिग्रह पद्धतिः (४०)<br></b></u>
<br>
अधीष्टे पादुका सामे यस्याः साकेत वासिभिः ।<br>
अन्वय व्यति रेकाभ्याम् अन्वमीयत वैभवम् ॥ ६.१॥ १४१॥<br>
<br>
मोचित स्थिर चरान यत्नतः<br>
कोसलान् जनपदानु पास्महे ।<br>
येषु कांश्चन बभूव वत्सरान्<br>
दैवतं दनुज वैरिपादुका ॥ ६.२॥ १४२॥<br>
<br>
साम्राज्य सम्पदिव दास जनोचिता त्वं<br>
     रामेण सत्य वचसा भरताय दत्ता ।<br>
सत्वां निवेश्य चरणावनि भद्रपीठे<br>
     पृथ्वीं बुभोज बुभुजे च यशोविभूतिम् ॥ ६.३॥ १४३॥<br>
<br>
भोगा ननन्य मनसां मणिपादुके त्वं<br>
     पुष्णासि हन्त भजता मनुषङ्ग सिद्धान् ।<br>
तेनैव नून मभवद् भरतस्य साधो:<br>
     अप्रार्थितं तदिह राज्य मवर्जनीयम् ॥ ६.४॥ १४४॥<br>
<br>
राम प्रयाण जनितं व्यपनीय शोकं<br>
     रत्नासने स्थितवती मणि पादरक्षे ।<br>
पृथ्वीं निजेन यशसा विहितोत्तरीयाम्<br>
     एकातपत् रतिलकां भवती वितेने ॥ ६.५॥ १४५॥<br>
<br>
रामाज्ञया परवती परिगृह्य राज्यं<br>
     रत्नासनं रघुकुलोचित माश्रयन्ती ।<br>
शुद्धां पदावनि पुनर् भवती वितेने<br>
     स्वातन्त्र्त्य लेश कलुषां भरतस्य कीर्तिम् ॥ ६.६॥ १४६॥<br>
<br>
पौलस्त्य वीरवदन स्तबकाव सानात्<br>
     पुष्पाणि दण्डक वनेष् वपचेतु मिच्छोः ।<br>
रक्षाधुरं धृतवती मणिपादुके त्वं<br>
     रामस्य मैथिलसुता सहिते प्रचारे ॥ ६.७॥ १४७॥<br>
<br>
पादावनि प्रचल चामर वृन्द मध्ये<br>
     भद्रास नास्तर गता भवती विरेजे ।<br>
आकीर्ण दिव्य सलिले कटके सुमेरो:<br>
     अम्भोजिनीव कलहायितहंस यूथा ॥ ६.८॥ १४८॥<br>
<br>
3-Aug-2024 [Ends]<br>
<br>
4-Aug-2024<br>
<br>
मान्ये रघूद्वहपदे मणिपादुके त्वां<br>
     विन्यस्य विग्रहवती मिव राज्यलक्ष्मीम् ।<br>
आलोल मक्षवलयी भरतो जटावान् <br>
     आलम्ब्य चामर मनन्य मनाः सिषेवे ॥ ६.९॥ १४९॥<br>
<br>
प्राप्ते दिवं दशरथे भरते विलक्षे<br>
पर्याकुलेषु वृष मुत्तर कोसलेषु ।<br>
त्वं चेदुपेक्षित वती क इवाभ विष्यत्<br>
गोपायितुं गुह सखस्य विभोः पदं तत् ॥ ६.१०॥ १५०॥<br>
	 <br>
भ्रातुर् यदम्ब विरहाद् भरते विषण्णे<br>
     दाक्षिण्य माश्रित वती मणिपादुके त्वम् ।<br>
आसी दशेष जगतां श्रवणामृतं तत्<br>
     वाचाल काहलसहं बिरुदं तदा ते ॥ ६.११॥ १५१॥<br>
<br>
राज्यं तदा दशरथा दनु रामतः प्राक्<br>
     बिभ्राणया चरण रक्षिणि वीत खेदम् ।<br>
तुल्याधिकार भजनेन बभूव धन्यो<br>
     वंशस् त्वयाऽम्ब मनुवंश मही पतीनाम् ॥ ६.१२॥ १५२॥<br>
<br>
वर्षाणि तानि वृषलो न तपांसि तेपे<br>
     बालो न कश्चिदपि मृत्युवशं जगाम ।<br>
राज्ये तवाम्ब रघुपुङ्गव पादरक्षे<br>
     नैवापरं प्रतिविधेय मभूत् प्रसक्तम् ॥ ६.१३॥ १५३॥<br>
<br>
विश्वं त्वदाश्रित पदाम्बुज सम्भवायां<br>
     यस्यां प्रतिष्ठित मिदं मणिपादरक्षे ।<br>
आसी दनन्य शरणा समये यथावत्<br>
     साऽपि त्वया वसुमती विहित प्रतिष्ठा ॥ ६.१४॥ १५४॥<br>
<br>
प्रायेण राम विरहा व्द्यथिता तदानीम् <br>
     उत्सङ्ग माश्रितवती तव राज्यलक्ष्मीः ।<br>
तामेव देवि ननु जीवयितुं जलार्द्राम्<br>
     अङ्गीचकार भवती भरतोप नीताम् ॥ ६.१५॥ १५५॥<br>
<br>
वीर व्रत प्रणयिनि प्रथमे रघूणां<br>
     प्राप्ते चिराय भरते व्रत मासिधारम् ।<br>
त्यक्त्वा पदावनि तदा विविधान् विहारान् <br>
     एकासिका व्रत मपूर्व मवर्त यस्त्वम् ॥ ६.१६॥ १५६॥<br>
<br>
काकुत्स्थ पाद विरह प्रतिपन्न मौनां<br>
     निष्पन्दता मुपगतां मणिपादरक्षे ।<br>
आश्वासयन्निव मुहु र्भरतस् तदानीं<br>
     शीतै रवीजयत चामर मारुतैस्त्वाम् ॥ ६.१७॥ १५७॥<br>
<br>
यत्र क्वचिद् विहरतोऽपि पदारविन्दं<br>
     रक्ष्यं मया रघुपते रिति भावयन्त्या ।<br>
निश्शेष मेव सहसा मणिपादरक्षे<br>
     निष्कण्टकं जगदिदं विदधे भवत्या ॥ ६.१८॥ १५८॥<br>
<br>
रामं त्वया विरहितं भरतं च तेन<br>
     त्रातुं पदावनि तदा यदभूत् प्रतीतम् ।<br>
रामानुजस्य तव चाम्ब जगत्समस्तं  <br>
     जागर्ति तेन खलु जागरण व्रतेन ॥ ६.१९॥ १५९॥<br>
<br>
अन्तःपुरे परिजनैः समयोपयातै:<br>
     अभ्यर्चिता भवसि या विनयोपपन्नैः ।<br>
सा कोसलेश्वर पदावनि भूपतीनां<br>
     सङ्घट्टनं मकुट पङ्क्तिभि रन्वभूस्त्वम् ॥ ६.२०॥ १६०॥<br>
<br>
प्राप्याधिकार मुचितं भुवनस्य गुप्त्यै<br>
     भद्रासनं भरत वन्दित माश्रयन्त्या ।<br>
मध्येऽ वतीर्ण मिव माधव पादरक्षे<br>
     मातस् त्वयाऽपि मनुवंश महीपतीनाम् ॥ ६.२१॥ १६१॥<br>
<br>
राजासने रघुकुलोद्वह पादरक्षे<br>
     नीराजनं समभवत् समयोचितं ते ।<br>
श्लाघा वशेन बहुशः परिघूर्णिताभिः<br>
     सामन्त मौलि मणिमङ्गल दीपिकाभिः ॥ ६.२२॥ १६२॥<br>
<br>
पृथ्वी पतीनां युगपत् किरीटाः<br>
     प्रत्यर्थिनां प्राणितु मर्थिनां च ।<br>
प्रापुस्तदा राघव पादरक्षे<br>
     त्वदीय मास्थानिक पादपीठम् ॥ ६.२३॥ १६३॥<br>
<br>
प्रणम्य रङ्गेश्वर पादरक्षे<br>
     दूरोपनीतै रुपदा विशेषैः ।<br>
सभाजयन्ति स्म तदा सभायाम् <br>
     उच्चैस्तरा मुत्तर कोसलास् त्वाम् ॥ ६.२४॥ १६४॥<br>
<br>
अपावृत द्वार मयन्त्रिताश्वं<br>
     रङ्गेश पादावनि पूर्व मासीत् ।<br>
त्वया यदृच्छा सुख सुप्त पान्थं<br>
     रामे वनस्थेऽपि पदं रघूणाम् ॥ ६.२५॥ १६५॥<br>
<br>
4-Aug-2024 [Ends]<br>
<br>
10-Aug-2024<br>
<br>
अनन्य भक्तिर् मणिपादुके त्वां<br>
अभ्यर्चयन् दाशरथिर् द्वितीयः ।<br>
विकल्प्यमानः प्रथमेन कीर्त्या<br>
वन्द्यः स्वयं व्योम सदां बभूव ॥ ६.२६॥ १६६॥<br>
<br>
अरण्य योग्यं पद मस्पृशन्ती<br>
रामस्य राजार्ह पदे निविष्टा ।<br>
आस्थान नित्यासिकया निरास्थः<br>
स्वर्गौकसां स्वैरगतेर् विघातम् ॥ ६.२७॥ १६७॥<br>
<br>
राजासने चेद् भवती निषण्णा<br>
रङ्गेश पादावनि तन्न चित्रम् ।<br>
यत्राधिरूढाः क्रमशः पुरा त्वाम् <br>
उत्तंसयन्ते रघु सार्वभौमाः ॥ ६.२८॥ १६८॥<br>
<br>
भद्रासनं चेत् परिवृत्त मासीत्<br>
देवि क्षणं दक्षिणतो मुखं ते ।<br>
कथं भवेत् काञ्चन पादरक्षे<br>
रामस्य रक्षो मृगया विहारः ॥ ६.२९॥ १६९॥<br>
<br>
यावत्त्वया राघव पादरक्षे<br>
जिगीषिता राक्षस राजधानी ।<br>
मालेव तावल्लुलिता मदान्धै:<br>
उद्यान शाखामृग यूथपैस्ते ॥ ६.३०॥ १७०॥<br>
<br>
महीक्षितां राघव पादरक्षे<br>
भद्रासनस्थां भवतीं स्पृशन्तः ।<br>
पूर्वं तथात्वे नियतेऽपि भूयः<br>
कल्याणता मानशिरे किरीटाः ॥ ६.३१॥ १७१॥<br>
<br>
अनिच्छतः पाण्डर मातपत्रं<br>
पित्रा वितीर्णं मणि पादरक्षे ।<br>
आसीत् त्वदर्थं विधृतेन तेन<br>
छाया समग्रा भरतस्य मौलौ ॥ ६.३२॥ १७२॥<br>
<br>
पादुके रघुपतौ यदृच्छया<br>
प्रस्थिते वन विहार कौतुकात् ।<br>
आधिराज्य मधिगम्यते युवाम् <br>
अक्षतं वसुमती मरक्षतम् ॥ ६.३३॥ १७३॥<br>
<br>
रघुवीर पदानुषङ्ग मात्रात् <br>
परिबर्हेषु निवेशिता यदि त्वम् ।<br>
अधिकार दिने कथं पुनस्ते<br>
परिवारास् तव पादुके बभूवुः ॥ ६.३४॥ १७४॥<br>
<br>
पुरुषार्थ चतुष्ट यार्थिनीनां<br>
परिषत् ते महिता वसिष्ठ मुख्यैः ।<br>
क्रय विक्रय पट्टणं प्रजानाम् <br>
अभवत् काञ्चन पादुके तदानीम् ॥ ६.३५॥ १७५॥<br>
<br>
मनुजत्व तिरोहितेन शक्ये<br>
वपुषैकेन विरोधिनां निरासे ।<br>
अभजद् भरतादि भेद मीशः<br>
स्वय माराधयितुं पदावनि त्वाम् ॥ ६.३६॥ १७६॥<br>
<br>
मगधाङ्ग कलिङ्ग वङ्ग मुख्यान्<br>
विमतान् रन्ध्र गवेषिणः ससैन्यान् ।<br>
रघु पुङ्गव पादुके विजिग्ये<br>
भरतः शासन मुद्वहन् भवत्याः ॥ ६.३७॥ १७७॥<br>
<br>
अनितर वहनीयं मन्त्रि मुख्यैर् यदा तत् <br>
     त्वयि विनिहित मासीत् सूर्य वंशाधि राज्यम् ।<br>
रघुपति पदरक्षे रत्नपीठे तदानीं<br>
     श्रियमिव ददृशुस्त्वां सादरं लोकपालाः ॥ ६.३८॥ १७८॥<br>
<br>
परिहृत दण्डकाध्व गमनं पदरक्षिणि तत् <br>
     परिणत विश्व सम्प दुदयं युवयोर् द्वितयम् ।<br>
रघुपति रत्नपीठ मधिरुह्य तदा विदधे<br>
     व्यपगत वैरि भूप निलयं वसुधा वलयम् ॥ ६.३९॥ १७९॥<br>
<br>
प्राप्तोदया तदानीं<br>
किमपि तमस् तन् निराकरोद् भवती ।<br>
तनुरिव मनुकुल जनुषां<br>
प्रसवित्री रत्नपादुके सवितुः ॥ ६.४०॥ १८०॥<br>
<br><br>
इति कवितार्किक सिंहस्य सर्वतन्त्र स्वतन्त्रस्य श्रीमद्वेङ्कटनाथस्य<br>
श्रीमद् वेदान्ताचार्यस्य कृतिषु<br>
श्रीरङ्गनाथ पादुकासहस्रे<br>
अधिकार परिग्रह पद्धतिः षष्ठी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />

<u><b>७. अभिषेकपद्धतिः (३०)<br></b></u>
<br>
पाहि नः पादुके यस्या विधास्यन् नभिषेचनम् ।<br>
आभिषेचनिकं भाण्डं चक्रे रामः प्रदक्षिणम् ॥ ७.१॥ १८१॥<br>
<br>
राघवस्य चरणौ पदावनि<br>
प्रेक्षितुं त्वदभिषेक मीषतुः ।<br>
आभिषेचनिक भाण्ड सन्निधौ <br>
यत् प्रदक्षिण गतिः शनैर्ययौ ॥ ७.२॥ १८२॥<br>
<br>
मूर्धाभिषिक्तैर् नियमेन वाह्यौ<br>
विचिन्त्य नूनं रघुनाथ पादौ ।<br>
रत्नासनस्थां मणिपादुके त्वां<br>
रामानुजन्मा भरतोऽ भ्यषिञ्चत् ॥ ७.३॥ १८३॥<br>
<br>
भ्रातुर् नियोगेऽ प्यनिवर्तमानं<br>
राज्याभिषेकं च परित्य जन्तम् ।<br>
रामानुजौ तौ ननु पारतन्त्र्यात् <br>
उभावुभाभ्यां भवती जिगाय ॥ ७.४॥ १८४॥<br>
<br>
निवेश्य रङ्गेश्वर पादरक्षे<br>
भद्रासने सादर मभ्यशिञ्चत् ।<br>
वशी वसिष्ठो मनुवंश जानां<br>
महीक्षितां वंश पुरोहितस् त्वाम् ॥ ७.५॥ १८५॥<br>
<br>
कृताभिषेका भवती यथावत्<br>
रङ्गेश पादावनि रत्नपीठे ।<br>
गङ्गा निपात स्नपितां सुमेरो:<br>
अधित्यका भूमि मधश्चकार ॥ ७.६॥ १८६॥<br>
<br>
वसिष्ठ मुख्यैर् विहिताभिषेकां<br>
राज्यासने राम निवेश योग्ये ।<br>
तुष्टाव रङ्गेश्वर पादरक्षे<br>
प्राचेतसस्त्वां प्रथमः कवीनाम् ॥ ७.७॥ १८७॥<br>
<br>
रक्षोवधार्थं मणिपादरक्षे<br>
रामात्मनो रङ्गपतेः प्रवासे ।<br>
रक्षोऽपकाराद् भवती वितेने<br>
राजन्वतीं कोसल राजधानीम् ॥ ७.८॥ १८८॥<br>
<br>
प्राप्ताभिषेका मणिपादरक्षे<br>
प्रताप मुग्रं प्रतिपद्य माना ।<br>
शशास पृथ्वीं भवती यथावत्<br>
साकेत सिंहासन सार्वभौमी ॥ ७.९॥ १८९॥<br>
<br>
दशान नादीन् मणिपादरक्षे<br>
जिगीषतो दाशरथेर् वियोगात् ।<br>
जातोपतापा त्वयि संप्र युक्तै:<br>
तीर्थोदकै रुच्छ्वसिता धरित्री ॥ ७.१०॥ १९०॥<br>
<br>
अध्यासितं मनुमुखैः क्रमशो नरेन्द्रै:<br>
     आरोप्य देवि भवतीं तपनीय पीठम् ।<br>
राज्याभिषेक मनघं मणिपादरक्षे<br>
     रामोचितं तव वशं भरतो वितेने ॥ ७.११॥ १९१॥<br>
<br>
10-Aug-2024 [Ends]<br>
<br>
11-Aug-2024<br>
<br>
स्नेहेन देवि भवतीं विषयेऽ भिषिञ्चन्<br>
     द्विस्सप्त सङ्ख्य भुवनोदर दीप रेखाम् ।<br>
जातं रघूद्वह दिवाकर विप्रयोगात्<br>
     अन्धं तमिस्र महरद् भरतः प्रजानाम् ॥ ७.१२॥ १९२॥<br>
<br>
हस्तापचेय पुरुषार्थ फल प्रसूते:<br>
     र्मूलं पदावनि मुकुन्द महीरुहस् त्वम् ।<br>
छाया विशेष मदिशद् यदसौ प्रजानाम्<br>
      आवर्जितैस् त्वयि शुभैरभिषेक तोयैः ॥ ७.१३॥ १९३॥<br>
<br>
अह्नाय राम विरहात् परिखिन्न वृत्ते:<br>
     आश्वास नाय भवती मणिपादरक्षे ।<br>
तीर्थाभिषेक मपदिश्य वसुन्धराया:<br>
     चक्रे तदा समुचितं शिशिरोप चारम् ॥ ७.१४॥ १९४॥<br>
<br>
मालिन्य माश्रितवती मणिपादरक्षे<br>
     पङ्केन केकय सुता कल होत्थितेन ।<br>
शुद्धिं परा मभिजगाम वसुन्धरेयं<br>
     त्वत्तः क्षणान्निपतितै रभिषेक तोयैः ॥ ७.१५॥ १९५॥<br>
<br>
आवर्जितं मुनिगणेन जगद् विभूत्यै<br>
     तोयं पदावनि तदा त्वयि मन्त्र पूतम् ।<br>
मूलावसेक सलिलं निगम द्रुमाणां<br>
     शापोदकं च समभूत् क्षण दाचराणाम् ॥ ७.१६॥ १९६॥<br>
<br>
विप्रोषिते रघुपतौ भवती यथार्हं<br>
     मान्ये पदे स्थितिमती मनुवंश जानाम् ।<br>
आत्मन् यथर्व निपुणैः प्रहितैः प्रजानाम्<br>
     अश्रूण् यपास्य दभिषेक जलप्रवाहैः ॥ ७.१७॥ १९७॥<br>
<br>
प्रायो विशोषितरसा पतिविप्र योगात्<br>
     पर्याकुली कृत समुद्र पयोधरा गौः ।<br>
अम्बत्वदीय मभिषेक पय: पिबन्ती<br>
     धेनुर्बभूव जगतां धनधान्य दोग्ध्री ॥ ७.१८॥ १९८॥<br>
<br>
वृत्ते यथाव दभिषेक विधौ बभासे<br>
     पश्चात् तवाम्ब भरतेन धृतः किरीटः ।<br>
आकस्मिक स्वकुल विप्लव शान्ति हर्षात्<br>
     प्राप्तस् त्विषामिव पतिर् मणिपादुके त्वाम् ॥ ७.१९॥ १९९॥<br>
<br>
मनुवंश पुरोहितेन मन्त्रै:<br>
     अभिमन्त्र्य त्वयि पादुके प्रयुक्तम् ।<br>
अभिषेक जलं क्षणेन राज्ञां<br>
     शमयामास समुत्थितान् प्रतापान् ॥ ७.२०॥ २००॥<br>
<br>
पादपा दुपहृता रघूद्वहात्<br>
     आलवाल मिव पीठ माश्रिता ।<br>
अभ्यषेचि भवती तपोधनैः<br>
     पारिजात लतिकेव पादुके ॥ ७.२१॥ २०१॥<br>
<br>
अलघुभि रभिषेक व्यापृतै रम्बुभिस्ते<br>
     दिनकर कुलदैन्यं पादुके क्षाल यिष्यन् ।<br>
स खलु कमलयोनेः सूनुराधत्त मन्त्रेषु<br>
     अधिक नियम योगां शक्ति माथर्वणेषु ॥ ७.२२॥ २०२॥<br>
<br>
दिनकर कुलजानां देवि पृथ्वीप तीनां<br>
     निरुपधि मधिकारं प्राप्नुवत्यां भवत्याम् ।<br>
अजनिषत समस्ताः पादुके तावकीन-<br>
     स्नपन सलिल योगान् निम्नगास् तुङ्गभद्राः ॥ ७.२३॥ २०३॥<br>
<br>
तव विधिव दुपात्ते सार्वभौ माभिषेके<br>
     भरत समय विद्भिः पादुके मन्त्रि मुख्यैः ।<br>
त्वदवधि निजकर्म स्थायि नीनां प्रजानां<br>
     प्रथम युग विशेषाः प्रादुरासन् विचित्राः ॥ ७.२४॥ २०४॥<br>
<br>
अवसित रिपु शब्दा नन्वभूस्त्वं तदानीं<br>
     रघुपति पदरक्षे लब्ध राज्याभिषेका ।<br>
चलित भुज लतानां चामर ग्राहिणीनां<br>
     मणिवलय निनादैर् मेदुरान् मन्त्रघोषान् ॥ ७.२५॥ २०५॥<br>
<br>
समुचित मभिषेकं पादुके प्राप्नुवत्यां<br>
     त्वयि विनिपति तानां देवि तीर्थोद कानाम् ।<br>
ध्वनि रनुगत मन्त्रः सीदतां कोसलानां<br>
     शमयितु मलमासीत् सङ्कुला नार्तनादान् ॥ ७.२६॥ २०६॥<br>
<br>
दिविष दनुविधेयं देवि राज्याभिषेकं<br>
     भरत इव यदि त्वं पादुके नान्वमंस्थाः ।<br>
कथमिव रघुवीरः कल्पये दल्पयत्न:<br>
     त्रिचतुर शरपातैस् तादृशं देवकार्यम् ॥ ७.२७॥ २०७॥<br>
<br>
कतिचन पदपद्म स्पर्श सौख्यं त्यजन्ती<br>
     व्रत मतुल मधास्त्वं वत्सरान् सावधाना ।<br>
रघुपति पदरक्षे राक्षसैस् त्रासितानां<br>
     रणरणक विमुक्तं येन राज्यं सुराणाम् ॥ ७.२८॥ २०८॥<br>
<br>
अथर्वोपज्ञं ते विधिव दभिषेकं विदधतां<br>
     वसिष्ठादीनामप् युपचित चमत्कार भरया ।<br>
त्वदास्थान्या रङ्गक्षिति रमण पादावनि तदा<br>
     लघीयस्यो जाता रघु परिष दाहो पुरुषिकाः ॥ ७.२९॥ २०९॥<br>
<br>
अभिषेचयतु स रामः<br>
     पदेन वा स्पृशतु पादुके भवतीम् ।<br>
अविशेषित महिमा त्वं<br>
     क्व वा विशेषः क्षमास मेतानाम् ॥ ७.३०॥ २१०॥<br>
<br>
इति कवितार्त्किकसिहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कुतिषु श्रीरङ्गनाथपादुकासहस्रे<br>
अभिषेकपद्धतिः सप्तमी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<b><u>८. निर्यातनापद्धतिः (३०)<br></b></u>
<br>
अभिषेकोत्सवात् तस्माद्यस्या निर्यातनोत्सवः ।<br>
अत्यरिच्यत तां वन्दे भव्यां भरतदेवताम् ॥ ८.१॥ २११॥<br>
<br>
11-Aug-2024 [Ends]<br>
<br>
17-Aug-2024<br>
<br>
उपास्य वर्षाणि चतुर्दश त्वाम्<br>
उत्तारिका मुत्तर कोसलस्थाः ।<br>
सनन्दनाद्यै रपि दुर्विगाहं<br>
सान्तानिकं लोक मवापु रग्र्यम् ॥ ८.२॥ २१२॥<br>
<br>
पादावनि प्रत्ययितो हनूमान्<br>
सीतामिव त्वां चिरवि प्रयुक्ताम् ।<br>
प्रणम्य पौलस्त्य रिपो रुदन्तं<br>
विज्ञापयामास विनीतवेषः ॥ ८.३॥ २१३॥<br>
<br>
तवाभिषेकान् मणिपादरक्षे<br>
मूले निषेकादिव वृद्धि योग्यात् ।<br>
जहुस्तदैव त्रिदशाङ्गनानां<br>
प्रम्लानतां पत्र लताङ्कुराणि  ॥ ८.४॥ २१४॥<br>
<br>
सर्वतस् त्वदभिषेक वासरे<br>
सम्यगुद् धृत समस्त कण्टके ।<br>
राघवस्य विपिनेषु पादुके<br>
यत्रका मगमता व्यवस्थिता ॥ ८.५॥ २१५॥<br>
<br>
किं चतुर्दशभि रेव वत्सरैर्<br>
नित्यमेव मणिपादुके युवाम् ।<br>
पादयोस्त्रि भुवनाधि राजयोर्<br>
यौवराज्य मधिगच्छतं स्वयम् ॥ ८.६॥ २१६॥<br>
<br>
रामस्य राक्षस वध त्वरितस्य काले <br>
पादावनि प्रकटयन्निव पार्ष्णि गुप्तिम् ।<br>
आचित्र कूट मधिगम्य शशंस वार्ताम्<br>
अव्याहत त्वदभिषेक मृदङ्गनादः ॥ ८.७॥ २१७॥<br>
<br>
भद्राणि देवि जगतां प्रतिपादयिष्यन् <br>
प्रागेव येन भवतीं भरतोऽभ्य षिञ्चत् ।<br>
मन्ये कपीश्वर विभीषणयोर् यथावत्-<br>
सन्तन्यते स्म तत एव किलाभिषेकः ॥ ८.८॥ २१८॥<br>
<br>
सम्भिद्यमान तमसा सरयू पनीतैः<br>
संवर्धितस् तव शुभै रभिषेक तोयैः ।<br>
मन्ये बभूव जलधिर् मणिपादरक्षे <br>
रामास्त्र पावक शिकाभि रशोषणीयः  ॥ ८.९॥ २१९॥<br>
<br>
पादावनि त्वदभिषेचन मङ्गलार्थं<br>
भेरीशतं भृश मताड्यत यत् प्रतीतैः ।<br>
आकर्ण्य तस्य सहसा तुमुलं निनादं<br>
लङ्का कवाट नयनानि निमीलितानि  ॥ ८.१०॥ २२०॥<br>
<br>
तापोद्गमस् त्वदभिषेक जल प्रवाहै:-<br>
उत्सारितस् त्वरित मुत्तर कोसलेभ्यः ।<br>
लेभे चिराय रघुपुङ्गव पादरक्षे<br>
लङ्कावरोध सुदृशां हृदयेषु वासम् ॥ ८.११॥ २२१॥<br>
<br>
आवर्जितं विधि विदा मणिपादरक्षे <br>
पद्मासन प्रिय सुतेन पुरोहितेन ।<br>
आसीन् निदान मभिषेक जलं त्वदीयं<br>
नक्तञ्चर प्रणयिनी नयनोद कानाम् ॥ ८.१२॥ २२२॥<br>
<br>
देवि त्वया स्नपन सम्पदि संश्रितायां <br>
दग्धे पुरे दशमुखस्य वली मुखेन ।<br>
आसीत् ततः प्रभृति विश्वजन प्रतीतम्<br>
अद्भ्योऽग्नि रित्यवितथं वचनं मुनीनाम् ॥ ८.१३॥ २२३॥<br>
<br>
आयोध्यकैस् त्वदभिषेक समिद्ध हर्षै:<br>
आध्मापिताः श्रुति सुखं ननु ते तदानीम् ।<br>
रामस्य राक्षस शिरो लवनेऽप्य शाम्यन् <br>
येषां ध्वनिर् विजय शङ्ख रवो बभूव ॥ ८.१४॥ २२४॥<br>
<br>
प्रथयितु मभिषेकं पादुके तावकीनं<br>
दुरित शमन दक्षे दुन्दुभौ ताड्यमाने ।<br>
सपदि परिगृहीतं साध्वसं देवि नूनं<br>
दशवदन वधूनां दक्षिणैर् नेत्रकोशैः ॥ ८.१५॥ २२५॥<br>
<br>
रघुपति पदरक्षे रत्नपीठे यदा त्वाम्<br>
     अखिलभुवन मान्या मभ्यषिञ्चद् वसिष्ठः ।<br>
दशमुख महिषीभिर् देवि बाष्पायि ताभिः<br>
     स्तनयुग मभिषेक्तुं तत्क्षणा दन्वमंस्थाः ॥ ८.१६॥ २२६॥<br>
<br>
रामास्त्राणि निमित्त मात्र मिह ते लब्धाभि षेका स्वयम्<br>
रक्षस्तत् क्षपयाञ्चकार भवती भद्रासनस्थायिनी ।<br>
यद्दोष्णा मतिवेल दर्पदवथु ज्वालोष्मलानां तदा <br>
निष्पिष्टैः कलधौत शैल शिखरैः कर्पूर चूर्णायितम् ॥ ८.१७॥ २२७॥<br>
<br>
17-Aug-2024 [Ends]<br>
<br>
18-Aug-2024<br>
<br>
श्रुत्वैवं हनुमन् मुखाद् रघुपतेः प्रत्यागतिं तत्क्षणात्<br>
आसीदद् भर तानुवर्तन वशा दारूढ कुम्भस्थलाम् ।<br>
कालोन् निद्रक दुष्ण दान मदिरा माद्यद्द्विरेफ ध्वनि-<br>
श्लाघा चाटुभि रस्तुतेव भवतीं शत्रुञ्जयः कुञ्जरः ॥ ८.१८॥ २२८॥<br>
<br>
प्रत्याग तस्य भवती मवलोक्य भर्तुः <br>
पादारविन्द सविधे भरतोप नीताम् ।<br>
पूर्वाभिषेक विभवा भ्युचितां सपर्यां <br>
मध्ये सता मकृत मैथिल राजकन्या ॥ ८.१९॥ २२९॥<br>
<br>
सम्प्रेक्ष्य मैथिल सुता मणिपादरक्षे <br>
प्रत्युद्गतस्य भवतीं भरतस्य मौलौ ।<br>
निर्दिश्य सा निभृत मञ्जलिना पुरस्तात्-<br>
तारादिकाः प्रियसखी रशिषत् प्रणन्तुम् ॥ ८.२०॥ २३०॥<br>
<br>
तुल्येऽपि देवि रघुवीर पदाश्रयत्वे<br>
पूर्वाभिशेक मधिगम्य गरीयसी त्वम् ।<br>
तेनैव खल्वभजतां मणिपादरक्षे <br>
रक्षः प्लवङ्ग मपती भवतीं स्वमूर्ध्ना ॥ ८.२१॥ २३१॥<br>
<br>
निर्वृत्त राक्षस चमूमृगया विहारो <br>
     रङ्गेश्वरः स खलु राघव वंशगोप्ता ।<br>
वंशक्रमा दुपनतं पद माददानो<br>
     मान्यं पुनस् त्वयि पदं निदधे स्वकीयम् ॥ ८.२२॥ २३२॥<br>
<br>
तत्तादृशोश् चरणयोः प्रणिपत्य भर्तुः<br>
पौरास् त्वया विधृतयोः प्रतिपन्न सत्त्वाः ।<br>
प्राप्ताभिषेक विभवा मपि पादुके त्वाम्<br>
आनन्द बाष्प सलिलैः पुन रभ्यषिञ्चन् ॥ ८.२३॥ २३३॥<br>
<br>
मातस्त्वयैव समये विषमेऽपि सम्यक्<br>
     राजन्वतीं वसुमती मवलोक्य रामः  ।<br>
सञ्जीवनाय भरतस्य समग्र भक्तेः<br>
     सत्य प्रतिश्रवत यैव चकार राज्यम् ॥ ८.२४॥ २३४॥<br>
<br>
पादावनि प्रतिगतस्य पुरी मयोध्यां<br>
     पौलस्त्य हन्तु रभिषेक जलार्द्रमूर्तेः ।<br>
अंसे यथार्ह मधिवास्य निजैर् यशोभिः<br>
     कस्तूरिकेव निहिता वसुधा त्वयैव ॥ ८.२५॥ २३५॥<br>
<br>
याऽसौ चतुर्दश समाः पतिविप्र युक्ता<br>
     विश्वम्भरा भगवती विधृता भवत्या  ।<br>
विन्यस्य तां रघुपतेर् भुज शैलश‍ृङ्गे<br>
     भूयोऽपि तेन सहितां भवती बभार ॥ ८.२६॥ २३६॥<br>
<br>
निस्तीर्ण दुःख जलधे रनघस्य देवि<br>
     त्वत् सम्प्रयुक्त रघुनाथ पदान्वयेन ।<br>
सद्यः सनन्दन मुखै रपि दुर्निरीक्षा<br>
     साम्राज्य सम्प दपरा भरतस्य जज्ञे॥ ८.२७॥ २३७॥<br>
<br>
निर्गत्य देवि भरताञ्जलि पद्म मध्याद्<br>
     भूयः समागत वती पुरुषोत्तमेन ।<br>
पद्मेव भद्रमखिलं मणिपादरक्षे <br>
     प्रादुश् चकार भवती जगतां त्रयाणाम् ॥ ८.२८॥ २३८॥<br>
<br>
रघुपति मधिरोप्य स्वोचिते रत्नपीठे <br>
     प्रगुण मभज थास्त्वं पादुके पादपीठम् ।<br>
तदपि बहुमतिस् ते तादृशी नित्यमासीत्<br>
     क्कनु खलु महितानां कल्प्यते तारतम्यम् ॥ ८.२९॥ २३९॥<br>
<br>
अनुवृत्त राम भावः<br>
शङ्के निर्विष्ट चक्रवर्ति पदाम् ।<br>
अधुनाऽपि रङ्गनाथः<br>
स चमत्कारं पदेन भजति त्वाम् ॥ ८.३०॥ २४०॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद् वेदान्ता चार्यस्य कृतिषु श्रीरङ्गनाथपादुकासहस्रे<br>
अष्टमी निर्यातनापद्धतिः ॥<br>
<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<b>९. वन्दिवैतालिक पद्धतिः (१०)<br></b>
<br>
नमस्ते पादुके पुंसां संसारार्णव सेतवे ।<br>
यदारोहस्य वेदान्ता वन्दि वैतालिकाः स्वयम् ॥ ९.१॥ २४१॥<br>
<br>
उचित मुपचरिष्यन् रङ्गनाथ प्रभाते<br>
विधिंशिव सनकाद्यान् बाह्य कक्ष्या निरुद्धान् ।<br>
चरण कमल सेवा सौख्य साम्राज्य भाजां<br>
प्रथम विहित भागां पादुका माद्रियेथाः ॥ ९.२॥ २४२॥<br>
<br>
पद्माजुष्टं भजतु चरणं पादुका लब्धवारा<br>
प्रत्यासन्नास् तव परिजनाः प्रात रास्थान योग्याः ।<br>
अर्धोन्मेषा दधिक सुभगा मर्ध निद्रानुषङ्गां<br>
नाभी पद्मे तव नयनयोर् नाथ पश्यन्तु शोभाम् ॥ ९.३॥ २४३॥<br>
<br>
उपनमति मुहूर्तं शेष सिद्धान्त सिद्धं<br>
तदिह चरण रक्षा रङ्गनाथ त्वयैषा ।<br>
मृदुपद मधिरूढा मञ्जुभिः शिञ्जितैः स्वै:<br>
उपदिशतु जनाना मुत्सवारम् भवार्ताम् ॥ ९.४॥ २४४॥<br>
<br>
रङ्गाधीश मरुद् गणस्य मकुटादाम्नाय वृन्दस्य वा<br>
     प्रत्यानीय समर्पिता विधिमुखैर् वारक्रमा दागतैः ।<br>
वाहारोहण सम्भृतं श्रमभरं सम्यग् विनेतुं क्षमा<br>
     लीला सञ्चरण प्रिया स्पृशतु ते पादाम्बुजं पादुका ॥ ९.५॥ २४५॥<br>
<br>
वृत्तं क्रमेण बहुधा नियुतं विधीनाम्<br>
अर्धं द्वितीय मिद मङ्कुरितं तवाह्नः ।<br>
नीलासखीभि रुपनीय निवेश्यमाना<br>
मङ्क्तुं प्रभो त्वरयते मणिपादुका त्वाम् ॥ ९.६॥ २४६॥<br>
<br>
दिव्याप्सरोभि रुपदर्शित दीपवर्गे<br>
रङ्गाधिराज सुभगे रजनीमुखेऽस्मिन् ।<br>
संरक्षिणी चरणयोः सविलास वृत्ति:<br>
नीराज नासन मसौ नयतु स्वयं त्वाम् ॥ ९.७॥ २४७॥<br>
<br>
18-Aug-2024 [Ends]<br>
<br>
24-Aug-2024<br>
<br>
आसना दुचित मासनान्तरं<br>
रङ्गनाथ यदि गन्तु मीहसे ।<br>
सन्नतेन विधिना समर्पितां<br>
सप्रसाद मधिरोह पादुकाम् ॥ ९.८॥ २४८॥<br>
<br>
परिजन वनिताभिः प्रेषितः प्राञ्जलिस् त्वां<br>
प्रणमति मदनोऽयं देव शुद्धान्त दासः ।<br>
फणिपति शयनीयं प्रापयित्री सलीलं<br>
पदकमल मियं ते पादुका पर्युपास्ताम् ॥ ९.९॥ २४९॥<br>
<br>
इति निगमवन्दि वचसा<br>
समये समये गृहीत सङ्केतः ।<br>
अभिसरति रङ्गनाथः<br>
प्रतिपद भोगाय पादुके भवतीम् ॥ ९.१०॥ २५०॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
वैतालिकपद्धतिर्नवमी ॥<br>
<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<b>१०. श‍ृङ्गार पद्धतिः (१०)<br></b>
<br>
शौरेः श‍ृङ्गार चेष्टानां प्रसूतिं पादुकां भजे ।<br>
यामेष भुङ्क्ते शुद्धान्तात् पूर्वं पश्चादपि प्रभुः ॥ १०.१॥ २५१॥<br>
<br>
प्रणत त्रिदशेन्द्र मौलिमाला<br>
मकरन्दार्द्र पराग पङ्किलेन ।<br>
अनुलिम्पति पादुके स्वयं त्वाम्<br>
अनुरूपेण पदेन रङ्गनाथ ॥ १०.२॥ २५२॥<br>
<br>
अवदात हिमां शुकानु षक्तं<br>
पदरक्षे त्वयि रङ्गिणः कदाचित् ।<br>
किमपि स्थित मद्वितीय माल्यं<br>
विरलावस्थित मौक्तिकं स्मरामि ॥ १०.३॥ २५३॥<br>
<br>
असहाय गृहीत रङ्गनाथाम्<br>
अवरोधाङ्गण सीम्नि पादुके त्वाम् ।<br>
सुदृशः स्वय मर्चयन्ति दूरात्<br>
अवतं सोत्पल वासितै रपाङ्गैः ॥ १०.४॥ २५४॥<br>
<br>
निर्विश्यमान मपि नूतन सन्निवेशं<br>
कैवल्य कल्पित विभूशण कायकान्तिम् ।<br>
कालेषु निर्विशसि रङ्ग युवान मेका<br>
श‍ृङ्गार नित्य रसिकं मणिपादरक्षे ॥ १०.५॥ २५५॥<br>
<br>
निद्रायितस्य कमितुर् मणिपादुके त्वं<br>
पर्यङ्किका परिसरं प्रतिपद्य माना ।<br>
श्वासानिल प्रचलितेन भजस्य भीक्ष्णं<br>
नाभी सरोज रजसा नव मङ्गरागम् ॥ १०.६॥ २५६॥<br>
<br>
शयितवति रजन्यां पादुके रङ्ग बन्धौ<br>
चरण कमल पार्श्वे सादरं वर्तसे त्वम् ।<br>
फणिपति शयनीया दुत्थितस्य प्रभाते<br>
प्रथम नयन पातं पावनं प्राप्तुकामा ॥ १०.७॥ २५७॥<br>
<br>
चरण कमल सङ्गाद् रङ्गनाथस्य नित्यं<br>
निगम परिमलं त्वं पादुके निर्वमन्ती ।<br>
नियत मतिशयाना वर्तसे सावरोधं<br>
हृदय मधिवसन्तीं मालिकां वैजयन्तीम् ॥ १०.८॥ २५८॥<br>
<br>
उपनिष दबलाभिर् नित्य मुत्तंसनीयं<br>
     किमपि जलधि कन्या हस्त संवाह नार्हम् ।<br>
तव तु चरण रक्षे देवि लीलार विन्दं<br>
     चरण सरसिजं तच्चारु चाणूरहन्तुः ॥ १०.९॥ २५९॥<br>
<br>
अखिलान्तः पुरवारेषु<br>
अनेकवारं पदावनि स्वैरम् ।<br>
अनुभवति रङ्गनाथ:<br>
विहार विक्रान्ति सहचरीं भवतीम् ॥ १०.१०॥ २६०॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
श‍ृङ्गारपद्धतिर्दशमी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<br>
११. सञ्चारपद्धतिः (६०)<br>
<br>
अग्रतस्ते गमिश्यामि मृद्नन्ती कुशकण्टकान् ।<br>
इति सीताऽपि यद्वृत्ति मियेष प्रणमामि ताम् ॥ ११.१॥ २६१॥<br>
<br>
शरदः शतमम्ब पादुके स्यां<br>
समयाहूत पितामह स्तुतानि ।<br>
मणिमण्ट पिकासु रङ्गभर्तु:<br>
त्वद धीनानि गतागतानि पश्यन् ॥ ११.२॥ २६२॥<br>
<br>
त्वदधीन परिक्रमो मुकुन्द:<br>
तदधीनस् तव पादुके विहारः ।<br>
इतरेतर पारतन्त्र्य मित्थं<br>
युवयोः सिद्ध मनन्य तन्त्रभूम्नोः ॥ ११.३॥ २६३॥<br>
<br>
रजसा तमसा च दुष्टसत्वे<br>
गहने चेतसि मामके मुकुन्दः ।<br>
उचितं मृगया विहार मिच्छन्<br>
भवती मादृत पादुके पदाभ्याम् ॥ ११.४॥ २६४॥<br>
<br>
क्षमया जगता मपि त्रयाणाम्<br>
     अवने देवि पदावनि त्वयैव ।<br>
अभिगम्य तमोऽपि संश्रितानाम्<br>
     अभिगन्ता भवति स्वयं मुकुन्दः ॥ ११.५॥ २६५॥<br>
<br>
शिरसा भवतीं दधाति कश्चित्<br>
     द्विधृतः कोऽपि पद स्पृशा भवत्या ।<br>
उभयोर् मधुवैरि पादरक्षे <br>
     त्वदधीनां गति मामनन्ति सन्तः ॥ ११.६॥ २६६॥<br>
<br>
स्पृशतः शिरसा पदेन च त्वां<br>
     गतिमुद्दिश्य मुकुन्दपादुके द्वौ ।<br>
अवरोहति पश्चिमः पदात् स्वा-<br>
     दधिरोहत्यनघस्तदेव पूर्वः ॥ ११.७॥ २६७॥<br>
<br>
समयेष्वपदिश्य जैत्रयात्रां विविधान्तःपुरवागुराव्यतीतः ।<br>
नियतं मणिपादुके भवत्या रमते वर्त्मनि रङ्गसार्वभौमः ॥ ११.८॥ २६८॥<br>
<br>
निजसंहननप्रसक्तलास्यं चरति त्वामधिरुह्य रङ्गनाथः ।<br>
पदरक्षिणि पावनत्वमास्तां रसिकास्वादमतः परं न विद्मः ॥ ११.९॥ २६९॥<br>
<br>
पदयोरनयोः परस्य पुंस:<br>
     तदनुग्राह्य विहार पद्धतेर्व ।<br>
शिरसो मणिपादुके श्रुतीनां<br>
     मनसो वा मम भूषणं त्वमेका ॥ ११.१०॥ २७०॥<br>
<br>
24-Aug-2024 [Ends]<br>
<br>
25-Aug-2024<br>
<br>
कृपया मधुवैरि पादरक्षे<br>
     कठिने चेतसि मामके विहर्तुम् ।<br>
मकुटेषु दिवौकसां विधत्ते<br>
     भवती रत्न विसंस्थुलेषु योग्याम् ॥ ११.११॥ २७१॥<br>
<br>
चरण द्वय मर्भकस्य शौरेः<br>
     शर दम्भोरुह चातुरी धुरीणम् ।<br>
शकटासुर ताडनेऽ पि गुप्तं<br>
     तव शक्त्या किल पादुके तदासीत् ॥ ११.१२॥ २७२॥<br>
<br>
उत्तस्थुषो रङ्गशयस्य शेषात्<br>
आस्थान सिंहासन मारुरुक्षोः ।<br>
मध्ये निशान्तं मणिपादुके त्वां<br>
लीला पदन्यास सखीं प्रपद्ये ॥ ११.१३॥ २७३॥<br>
<br>
प्राप्ताधिकाराः पतयः प्रजानाम्<br>
उत्तंसिता मुत्तम पादुके त्वाम् ।<br>
रङ्गेशितुः स्वैर विहार काले<br>
संयोजयन् त्यङ्घ्रि सरोज युग्मे ॥ ११.१४॥ २७४॥<br>
<br>
त्वयाऽनुबद्धां मणिपादरक्षे<br>
लीला गतिं रङ्गशयस्य पुंसः ।<br>
निशामयन्तो न पुनर् भजन्ते<br>
संसार कान्तार गतागतानि ॥ ११.१५॥ २७५॥<br>
<br>
व्यूहानु पूर्वी रुचिरान् विहारान्<br>
पदक्रमेण प्रतिपद्य माना ।<br>
बिभर्षि नित्यं मणिपादुके त्वं<br>
मुरद्विषो मूर्ति रिव त्रिलोकीम् ॥ ११.१६॥ २७६॥<br>
<br>
पदेषु मन्देषु महत्स्वपि त्वं<br>
नीरन्ध्र संश्लेष वती मुरारेः ।<br>
प्रत्यायनार्थं किल पादुके नः<br>
स्वाभाविकं दर्शयसि प्रभावम् ॥ ११.१७॥ २७७॥<br>
<br>
कृपा विशेषात् क्षमया समेतां<br>
प्रवर्तमानां जगतो विभूत्यै ।<br>
अवैमि नित्यं मणिपादुके त्वाम्<br>
आकस्मिकीं रङ्गपतेः प्रसत्तिम् ॥ ११.१८॥ २७८॥<br>
<br>
उपागताना मुपताप शान्त्यै<br>
सुखावगाहां गति मुद्वहन्तीम् ।<br>
पश्यामि शौरेः पदवाहिनीं त्वां<br>
निम्नेषु तुङ्गेषु च निर्विशेषाम् ॥ ११.१९॥ २७९॥<br>
<br>
सह प्रयाता सततं प्रयाणे<br>
प्राप्तासने संश्रित पादपीठा ।<br>
अलङ्घनीया सहजेन भूम्ना<br>
छायेव शौरेर् मणिपादुके त्वम् ॥ ११.२०॥ २८०॥<br>
<br>
पदस्पृशा रङ्गपतिर् भवत्या<br>
विचक्रमे विश्वमिदं क्षणेन ।<br>
तदस्य मन्ये मणिपादरक्षे<br>
त्वयैव विख्यात मुरुक्रम त्वम् ॥ ११.२१॥ २८१॥<br>
<br>
सञ्चारयन्ती पद मन्वतिष्ठः<br>
सहाय कृत्यं मणिपादरक्षे ।<br>
मातस् त्वमेका मनुवंश गोप्तु:<br>
गोपायतो गौतम धर्मदारान् ॥ ११.२२॥ २८२॥<br>
<br>
त्वत्तस् त्रिविष्टप चरा नसपत्नयिष्यन्<br>
आरुह्य तार्क्ष्य मवरुह्य च तत्क्षणेन ।<br>
शुद्धान्त भूमिषु पुनर् मणिपादरक्षे<br>
विश्राम्यति त्वयि विहार वशेन शौरिः ॥ ११.२३॥ २८३॥<br>
<br>
विक्रम्य भूमि मखिलां बलिना प्रदिष्टां<br>
देवे पदावनि दिवं परिमातु कामे ।<br>
आसीदतो दिनकरस्य करोपतापात् <br>
संरक्षितुं पद सरोज मुपर्य भूस्त्वम् ॥ ११.२४॥ २८४॥<br>
<br>
त्वत् सङ्गमान् ननु सकृद् विधि संप्रयुक्ता<br>
शुद्धिं परा मधिजगाम शिवत्व हेतुम् ।<br>
रङ्गाधिराज पदरक्षिणि कीदृशी सा<br>
गङ्गा बभूव भवदीय गतागतेन ॥ ११.२५॥ २८५॥<br>
<br>
वृद्धिं गवां जनयितुं भजता विहारान्<br>
कृष्णेन रङ्ग रसिकेन कृताश्रयायाः ।<br>
सञ्चारतस्तव तदा मणिपादरक्षे<br>
वृन्दावनं सपदि नन्दन तुल्यमासीत् ॥ ११.२६॥ २८६॥<br>
<br>
मातस्त्रयी मय तया चरण प्रमाणे<br>
द्वे विक्रमेषु विविधेषु सहाय भूते ।<br>
नाथस्य साधु परिरक्षण कर्मणि त्वं<br>
दुष्कृद् विनाशन दशासु विहङ्गराजः ॥ ११.२७॥ २८७॥<br>
<br>
पादावनि क्वचन विक्रमणे भुजानां<br>
पञ्चायुधी कररुहैर् भजते विकल्पम् ।<br>
नित्यं त्वमेव नियता पदयोर् मुरारे:<br>
तेनासि नून मविकल्प समाधि योग्या ॥ ११.२८॥ २८८॥<br>
<br>
अक्षेत्र विद्भि रधिगन्तु मशक्य वृत्ति:<br>
मातस्त्वया निरवधिर् निधि रप्रमेयः ।<br>
रथ्यान्तरेषु चरणावनि रङ्ग सङ्गी<br>
वात्सल्य निघ्न मनसा जनसात् कृतोऽसौ ॥ ११.२९॥ २८९॥<br>
<br>
सम्पद्यते समुचितं क्रममाश्र यन्त्या<br>
सद्वर्त्मना भगवतोऽपि गतिर् भवत्या ।<br>
ईष्टे पदावनि पुनः क इवेतरेषां<br>
व्यावर्तनस्य विषमा दपथ प्रचारात् ॥ ११.३०॥ २९०॥<br>
<br>
रङ्गेश्वरेण सह लास्यविशेषभाजो<br>
     लीलोचितेषु तव रत्नशिलातलेषु ।<br>
मध्ये स्थितानि कतिचिन्मणिपादरक्षे<br>
     सभ्यान् विशेषमनुयोक्तुमिति प्रतीमः ॥ ११.३१॥ २९१॥<br>
<br>
नित्यं पदावनि निवेश्य पदं भवत्यां<br>
     निष्पन्दकल्पपरिमेयपरिच्छदानि ।<br>
श‍ृङ्गारशीतलतराणि भवन्ति काले<br>
     रङ्गेश्वरस्य ललितानि गतागतानि ॥ ११.३२॥ २९२॥<br>
<br>
25-Aug-2024 [Ends]<br>
<br>
31-Aug-2024<br>
<br>
भोगार्चनानि कृतिभिः परिकल्पि तानि<br>
     प्रीत्यैव रङ्गनृपतिः प्रतिपद्यमानः ।<br>
पश्यत्सु नित्यमितरेषु परिच्छदेषु<br>
     प्रत्यासनं भजति काञ्चन पादुके त्वाम् ॥ ११.३३॥ २९३॥<br>
<br>
अन्तस् तृतीय नयनैः स्वय मुत्तमाङ्गै:<br>
     आविर् भविष्य दतिरिक्त मुखाम्बुजैर्वा ।<br>
न्यस्यन्ति रङ्ग रसिकस्य विहारकाले<br>
     वारक्रमेण कृतिनो मणिपादुके त्वाम् ॥ ११.३४॥ २९४॥<br>
<br>
रङ्गेश्वरे समधिरूढ विहङ्ग राजे<br>
     मातङ्गराज विधृतां मणिपादुके त्वाम् ।<br>
अन्वासते विधृत चारु सितात पत्राः<br>
     स्वर्गौकसः सुभग चामर लोलहस्ताः ॥ ११.३५॥ २९५॥<br>
<br>
विष्णोः पदं गति वशा दपरित्यजन्तीं<br>
     लोकेषु नित्य विषमेषु समप्रचाराम् ।<br>
अन्वेतु मर्हति धृता मखिलैः सुरेन्द्रै:<br>
     गङ्गा कथं नु गरुडध्वज पादुके त्वाम् ॥ ११.३६॥ २९६॥<br>
<br>
भिक्षा मपेक्ष्य दनुजेन्द् रगृहं प्रयातु:<br>
     गुप्त्यै गवां विहरतो वहतश्च दूत्यम् ।<br>
तत्तादृशानि चरणावनि रङ्गभर्तु:<br>
     त्वत्सङ्गमेन सुभगानि विचेष्टितानि ॥ ११.३७॥ २९७॥<br>
<br>
निर्व्यज्यमा ननवताल लय प्रथिम्ना<br>
     निर्यन्त्रणेन निज सञ्चरण क्रमेण ।<br>
मृद्नासि रङ्ग नृपतेर् मणिपादुके त्वं<br>
     दुःखात्मकान् प्रणमतां दुरित प्ररोहान् ॥ ११.३८॥ २९८॥<br>
<br>
नित्यं य एव जगतो मणिपादरक्षे<br>
     सत्तास्थिति प्रयतनेषु परं निदानम् ।<br>
सोऽपि स्वतन्त्र चरितस् त्वदधीन वृत्तिः<br>
     का वा कथा तदितरेषु मितम्पचेषु ॥ ११.३९॥ २९९॥<br>
<br>
निर्विष्ट नागशयनेन परेण पुंसा<br>
     न्यस्ते पदे त्वयि पदावनि लोकहेतोः ।<br>
स्वर्गौकसां त्वदनुधाव नतत् पराणां<br>
     सद्यः पदानि विपदा मपदं भवन्ति ॥ ११.४०॥ ३००॥<br>
<br>
शर दुपगम काले सन्त्यजन् योगनिद्रां<br>
     शरण मुपगतानां त्राणहेतोः प्रयास्यन् ।<br>
जलधि दुहितु रङ्कान् मन्दमादाय देवि<br>
     त्वयि खलु निदधाति स्वं पदं रङ्गनाथः ॥ ११.४१॥ ३०१॥<br>
<br>
स्पृशसि पदसरोजं पादुके निर्विघातं<br>
     प्रविशसि च समस्तां देवि शुद्धान्त कक्ष्याम् ।<br>
अपरमपि मुरारेः पूर्व माभीर कन्यासु<br>
     अवभिसरण विधीनाम् अग्रिमा साक्षिणी त्वम् ॥ ११.४२॥ ३०२॥<br>
<br>
प्रतिभवन मनन्ये पादुके त्वत् प्रभावात्<br>
     विविध वपुषि देवे विभ्रम द्यूतकाले ।<br>
अभिलषित सपत्नी गेह यात्रा विघातं<br>
     ग्लहयति रहसि त्वां षोडशस्त्री सहस्रम् ॥ ११.४३॥ ३०३॥<br>
<br>
तटभुवि यमुनायाश् छन्नवृत्ते मुकुन्दे<br>
     मुहु रधिग महेतोर् मुह्यतां यौवनानाम् ।<br>
शमयितुमल मासीच् छङ्ख चक्रादि चिह्ना<br>
     प्रतिपद विचिकित्सां पादुके पद्धतिस्ते ॥ ११.४४॥ ३०४॥<br>
<br>
अधिगत बहुशाखान् मञ्जुवाचः शुकादीन्<br>
     सरसिज निलयायाः प्रीतये सङ्ग्रहीतुम् ।<br>
प्रकटित गुण जालं पादुके रङ्गबन्धो:<br>
     उपनिष दटवीषु क्रीडितं त्वत्सनाथम् ॥ ११.४५॥ ३०५॥<br>
<br>
मुनिपरिषदि गीतं गौतमीरक्षणं ते<br>
     मुहु रनुकलयन्तो मञ्जुवाचः शकुन्ताः ।<br>
उषसि निज कुलाया दुत्थिता दण्डकेषु<br>
     स्वयमपि पदरक्षे स्वैर माम्रेडयन्ति ॥ ११.४६॥ ३०६॥<br>
<br>
यम नियम विशुद्धैर् यन्न पश्यन्ति चित्तैः<br>
     श्रुतिषु चुलुक मात्रं दृश्यते यस्य भूमा ।<br>
सुलभ निखिल भावं मांस दृष्टेर् जनस्य<br>
     स्वय मुपहरसि त्वं पादुके तं पुमांसम् ॥ ११.४७॥ ३०७॥<br>
<br>
निधिमिव निरपायं त्वामनादृत्य मोहात्<br>
     अहमिव मम दोषं भावयन् क्षुद्रमर्थम् ।<br>
मयि सति करुणायाः पूर्णपात्रे त्वया किं<br>
     पर मुपगमनीयः पादुके रङ्गनाथ ॥ ११.४८॥ ३०८॥<br>
<br>
कमपि कनक सिन्धोः सैकते सञ्चरन्तं<br>
     कलश जलधि कन्या मेदिनी दत्तहस्तम् ।<br>
अनिश मनुभवेयं पादुके त्वय्यधीनं<br>
     सुचरित परिपाकं सूरिभिः सेवनीयम् ॥ ११.४९॥ ३०९॥<br>
<br>
परिसर मुपयाता पादुके पश्य मातः<br>
     करण विलयखेदात् कान्दिशीके विवेके ।<br>
पुरुष मुपनयन्ती पुण्डरीकाक्ष मग्रे<br>
     पुन रुदर निवास क्लेश विच्छेदनं नः ॥ ११.५०॥ ३१०॥<br>
<br>
31-Aug-2024 [Ends]<br>
<br>
1-Sep-2024<br>
<br>
सा मे भूयात् सपदि भवती पादुके तापशान्त्यै<br>
     यामारूढो दिव मिव शुभैः सेव्यमानो मरुद्भिः ।<br>
सौदामन्या सह कमलया सह्यजा वृद्धि हेतुः<br>
     काले काले चरति करुणा वर्षुकः कृष्णमेघः ॥ ११.५१॥ ३११॥<br>
<br>
सत्याल्लोकात् सकल महितात् स्थानतो वा रघूणां<br>
     शङ्के मातः समधिक गुणं सैकतं सह्यजायाः ।<br>
पूर्वं पूर्वं चिर परिचितं पादुके यत् त्यजन्त्या<br>
     नीतो नाथस् तदिद मितरन् नीयते न त्वयाऽसौ ॥ ११.५२॥ ३१२॥<br>
<br>
अग्रे देवि त्वयि सुमनसा मग्रिमै रन्तरङ्गै:<br>
     विन्यस् तायां विनय गरिमावर्जिता दुत्तमाङ्गात् ।<br>
दत्ते पादं दर मुकुलितं त्वत् प्रभावाति शङ्की<br>
     देवः श्रीमान् दनुज मथनो जैत्र यात्रास् वनन्यः ॥ ११.५३॥ ३१३॥<br>
<br>
पौरो दन्तान् परिकलयितुं पादुके सञ्चरिष्णो:<br>
     व्यक्ता व्यक्ता वशिक विशिखावर्तिनी रङ्गभर्तुः ।<br>
वेलातीत श्रुति परिमलैर् व्यक्ति मभ्येति काल्ये<br>
     विन्यासैस्ते विबुध परिषन् मौलि विन्यास दृश्यैः ॥ ११.५४॥ ३१४॥<br>
<br>
आसंस्काराद् द्विज परिषदा नित्य मभ्यस्य माना<br>
     श्रेयोहेतुः शिरसि जगतः स्थायिनी स्वेन भूम्ना ।<br>
रङ्गाधीशे स्वय मुदयिनि क्षेप्तु मन्धं तमिस्रं<br>
     गायत्रीव त्रिचतुर पदा गण्यसे पादुके त्वम् ॥ ११.५५॥ ३१५॥<br>
<br>
भवतीं परस्य पुरुषस्य रङ्गिणो<br>
     महिमान मेव मणिपादु मन्महे ।<br>
कथ मन्यथा स्वमहिम प्रतिष्ठितः<br>
     प्रतितिष्ठति त्वयि पदात्पदं प्रभुः ॥ ११.५६॥ ३१६॥<br>
<br>
तिथि रष्टमी यदवता रवैभवात्<br>
     प्रथमा तिथिस्त्रि जगता मजायत ।<br>
मणिपादुके तमुपनीय वीथिकासु<br>
     अतिथी करोषि तदनन्य चक्षुषाम् ॥ ११.५७॥ ३१७॥<br>
<br>
अपार प्रख्याते रशरण शरण्य त्वयशसा<br>
     ननु त्वं रङ्गेन्दोश् चरण कमल स्यापि शरणम् ।<br>
यया लभ्यः पङ्गु प्रभृतिभिरसौ रङ्ग नगर-<br>
     प्रतोलीपर्यन्ते निधिरनघ वाचां निरवधिः ॥ ११.५८॥ ३१८॥<br>
<br>
तत्तद्वास गृहाङ्गण प्रणयिनः श्रीरङ्ग श‍ृङ्गारिणो<br>
     वाल्लभ्या दविभक्त मन्थर गतिस्त्वं मे गतिः पादुके ।<br>
लीला पङ्कज हल्लकोत्पल गलन् माध्वीक सेकोत्थिता<br>
     यत्रामोद विकल्पना विवृणुते शुद्धान्त वारक्रमम् ॥ ११.५९॥ ३१९॥<br>
<br>
सम्भवतु पादरक्षे<br>
सत्य सुपर्णादि रौपवाह्य गणः ।<br>
यात्रासु रङ्गभर्तुः<br>
प्रथम परिस्पन्द कारणं भवती ॥ ११.६०॥ ३२०॥<br>
<br>
इति कवितार्किक सिंहस्य सर्वतन्त्र स्वतन्त्रस्य श्रीमद् वेङ्कटनाथस्य<br>
श्रीमद् वेदान्ताचार्यस्य कृतिषु<br>
श्रीरङ्गनाथ पादुकासहस्रे<br>
सञ्चार पद्धतिरेकादशी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<br>
१२. पुष्पपद्धतिः (३०)<br>
<br>
शौरेः सञ्चारकालेषु पुष्पवृष्टिर् दिवश्च्युता ।<br>
पर्यवस्यति यत्रैव प्रपद्ये तां पदावनीम् ॥ १२.१॥ ३२१॥<br>
<br>
दैवतं मम जगत्त्र यार्चिता<br>
दिव्य दम्पति विहार पादुका ।<br>
पाणिपाद कमलार्पणात् तयो:<br>
या भजत्यनुदिनं सभाजनम् ॥ १२.२॥ ३२२॥<br>
<br>
तव रङ्गराज मणिपादु ततो<br>
विहितार्हणः सुरसरित् पयसा ।<br>
अवतंस चन्द्रकलया गिरिशो<br>
नवकेत कीदलमिवार्चयति ॥ १२.३॥ ३२३॥<br>
<br>
कुसुमेषु समर्पितेषु भक्तै:<br>
     त्वयि रङ्गेश पदावनि प्रतीमः ।<br>
शठकोप मुनेस् त्वदेक नाम्नः<br>
     सुभगं यत् सुरभि त्वमस्य नित्यम् ॥ १२.४॥ ३२४॥<br>
<br>
पदे परस्मिन् भुवने विधातुः<br>
     पुण्यैः प्रसूनैः पुलिने सरय्वाः ।<br>
मध्ये च पादावनि सह्य सिन्धो:<br>
     आसीच्चतुः स्थान मिवार्चनं ते ॥ १२.५॥ ३२५॥<br>
<br>
तवैव रङ्गेश्वर पादरक्षे<br>
सौभाग्य मव्याहत माप्तुकामाः ।<br>
सुरद्रुमाणां प्रसवैः सुजातै:<br>
अभ्यर्चयन्ति अप्सरसो मुहुस्त्वाम् ॥ १२.६॥ ३२६॥<br>
<br>
निवेशितां रङ्गपतेः पदाब्जे<br>
मन्ये सपर्यां मणिपादरक्षे ।<br>
त्वदर्पणा दापतिता मपश्यद्<br>
गाण्डीव धन्वा गिरिशोत्त माङ्गे ॥ १२.७॥ ३२७॥<br>
<br>
पत्राणि रङ्ग नृपतेर् मनिपादरक्षे<br>
     द्वित्राण्यपि त्वयि समर्प्य विभूति कामाः ।<br>
पर्याय लब्ध पुरुहूत पदाः शचीनां<br>
     पत्राङ्कुराणि विलिखन्ति पयोधरेषु ॥ १२.८॥ ३२८॥<br>
<br>
निर्वर्तयन्ति तव ये निचितानि पुष्पै:<br>
     वैहारिकाण् युपवनानि वसुन्धरायाम् ।<br>
कालेन ते कमल लोचन पादरक्षे<br>
     क्रीडन्ति नन्दन वने कृतिनः पुमांसः ॥ १२.९॥ ३२९॥<br>
<br>
अर्चन्ति ये मुरभिदो मणिपादरक्षे<br>
     भावात् मकैरपि परं भवतीं प्रसूनैः ।<br>
मन्दार दाम सुभगैर् मुकुटै रजस्रं<br>
     वृन्दारकाः सुरभयन्ति पदं तदीयम् ॥ १२.१०॥ ३३०॥<br>
<br>
1-Sep-2024 [Ends]<br>
<br>
8-Sep-2024<br>
<br>
अस्पृष्ट दोष परिमर्ष मलङ्घ्य मन्यै:<br>
     हस्तापचेय मखिलं पुरुषार्थ वर्गम् ।<br>
चित्रं जनार्दन पदावनि साधकानां<br>
     त्वय्यर्पिताः सुमनसः सहसा फलन्ति ॥ १२.११॥ ३३१॥<br>
<br>
वन्दारुभिः सुरगणैस् त्वयि संप्रयुक्ता<br>
     माला विभाति मधुसूदन पादरक्षे ।<br>
विक्रान्त विष्णुपद संश्रय बद्धसख्या<br>
     भागीरथीव परिरम्भण काङ्क्षिणी ते ॥ १२.१२॥ ३३२॥<br>
<br>
ये नाम रङ्ग नृपतेर् मणिपादुके त्वाम्<br>
     अभ्यर्चयन्ति कमलै रधिकर्तु कामाः ।<br>
आरोपयत् यवहिता नियतिः क्रमात् तान्<br>
     कल्पान्तरीय कमलासन पत्रिकासु ॥ १२.१३॥ ३३३॥<br>
<br>
त्वय्यर्पितानि मनुजैर् मणिपादरक्षे<br>
     दूर्वाङ्कुराणि सुलभान् यथवा तुलस्यः ।<br>
साराधिकाः सपदि रङ्ग नरेन्द्र शक्त्या<br>
     संसार नाग दम नौषधयो भवन्ति ॥ १२.१४॥ ३३४॥<br>
<br>
आराध्य नून मसुरार्दन पादुके त्वाम्<br>
     आमुष्मिकाय विभवाय सहस्र पत्रैः ।<br>
मन्वन्तरेषु परिवर्तिषु देवि मर्त्याः<br>
     पर्यायतः परिणमन्ति सहस्रनेत्राः ॥ १२.१५॥ ३३५॥<br>
<br>
धन्यैस्त्वयि त्रिदश रक्षक पादरक्षे<br>
     पुष्पाणि काञ्चन मयानि समर्पितानि ।<br>
विस्रंसिना विनमतो गिरिशोत् तमाङ्गात्<br>
     आरग्वधेन मिलितान् यपृथग्भवन्ति ॥ १२.१६॥ ३३६॥<br>
<br>
विश्वोपसर्ग शमनं त्वयि मन्यमानै:<br>
     वैमानिकैः प्रणिहितं मणिपादरक्षे ।<br>
पद्मा सहाय पदपद्म नखार्चिषस्ते<br>
     पुष्पोपहार विभवं पुनरुक्त यन्ति ॥ १२.१७॥ ३३७॥<br>
<br>
नाकौकसां शमयितुं परिपन्थि वर्गान्<br>
     नाथे पदं त्वयि निवेशयितुं प्रवृत्ते ।<br>
त्वत् संश्रितां विजहतस् तुलसीं वमन्ति<br>
     प्रस्थान काहल रवान् प्रथमं द्विरेफाः ॥ १२.१८॥ ३३८॥<br>
<br>
रङ्गेश पाद परिभोग सुजात गन्धां<br>
     संप्राप्य देवि भवतीं सह दिव्यपुष्पैः ।<br>
नित्योपदर्शित रसं न किलाद्रियन्ते<br>
     नाभी सरोज मपि नन्दन चञ्चरीकाः ॥ १२.१९॥ ३३९॥<br>
<br>
प्रागेव काञ्चन पदावनि पुष्पवर्षात्<br>
      संवर्तिते शमित दैत्यभयैः सुरेन्द्रैः ।<br>
पद्मेक्षणस्य पद पद्म निवेश लाभे<br>
     पुष्पाभिषेक मुचितं प्रतिपद्यसे त्वम् ॥ १२.२०॥ ३४०॥<br>
<br>
दिशिदिशि मुनि पत्न्यो दण्डकारण्य भागे<br>
     न जहति बहुमानान् नून मद्यापि मूलम् ।<br>
रघुपति पदरक्षे त्वत् परिष्कार हेतो:<br>
     अपचित कुसुमानाम् आश्रमानोक हानाम् ॥ १२.२१॥ ३४१॥<br>
<br>
घटयसि परिपूर्णान् कृष्णमेघ प्रचारे<br>
     कृतिभि रुपहृतैस्त्वं केतकी गर्भ पत्रैः ।<br>
वरतनु परिणामाद् वामतः श्यामलानां<br>
     प्रणति समय लग्नान् पादुके मौलिचन्द्रान् ॥ १२.२२॥ ३४२॥<br>
<br>
परिचरण नियुक्तैः पादुके रङ्गभर्तुः<br>
     पवन तनय मुख्यैर् अर्पितां त्वत्समीपे ।<br>
विनत विधि मुखेभ्यो निर्विशेषां द्विरेफाः<br>
     कथमपि विभजन्ते काञ्चनीं पद्म पङ्क्तिम् ॥ १२.२३॥ ३४३॥<br>
<br>
विधि शिवपुरुहूत स्पर्शितैर् दिव्यपुष्पै:<br>
     त्वयि सह निपतन्तस् तत्त दुद्यानभृङ्गाः ।<br>
मधुरिपु पदरक्षे मञ्जुभिः स्वैर् निनादै:<br>
     अविदित परमार्थान् नून मध्यापयन्ति ॥ १२.२४॥ ३४४॥<br>
<br>
प्रशमयति जनानां संज्वरं रङ्गभर्तुः<br>
     परिसर चलितानां पादुके चामराणाम् ।<br>
अनुदिन मुपयातै रुत्थितं दिव्य पुष्पै:<br>
     निगम परिमलं ते निर्विशन् गन्धवाहः ॥ १२.२५॥ ३४५॥<br>
<br>
अखिल भुवनरक्षा नाटिकां दर्शयिष्यन्<br>
      अनिमिष तरु पुष्पै रर्चिते रङ्गमध्ये ।<br>
अभिनय मनुरूपं शिक्षयत् यात्मना त्वां<br>
     प्रथम विहित लास्यः पादुके रङ्गनाथः ॥ १२.२६॥ ३४६॥<br>
<br>
अगलित निज रागां देवि विष्णोः पदं तत्<br>
     त्रिभुवन महनीयां प्राप्य सन्ध्यामिव त्वाम् ।<br>
भवति विबुध मुक्तैः स्पष्ट तारानुषङ्गं<br>
     परिसर पतितैस् ते पारिजात प्रसूनैः ॥ १२.२७॥ ३४७॥<br>
<br>
8-Sep-2024 [Ends]<br>
<br>
14-Sep-2024<br>
<br>
व्यञ्जन्त्येते विभवमनघं रञ्जयन्तः श्रुतीर्नः<br>
     प्राध्वं रङ्ग क्षितिपति पदं पादुके धारयन्त्याः ।<br>
नादै रन्तर् निहित निगमैर् नन्दनोद्यान भृङ्गा<br>
     दिव्यैः पुष्पैः स्नपित वपुषो देवि सौस्नाति कास्ते ॥ १२.२८॥ ३४८॥<br>
<br>
किं पुष्पैस् तुलसी दलै रपि कृतं दूर्वाऽपि दूरे स्थिता<br>
     त्वत् पूजासु मुकुन्द पादु कृपया त्वं कामधेनुः सताम् ।<br>
प्रत्यग्राहृत दर्भ पल्लव लव ग्रासाभिला षोन्मुखी<br>
     धेनुस् तिष्ठतु सा वसिष्ठ भवन द्वारोपकण्ठस्थले ॥ १२.२९॥ ३४९॥<br>
<br>
चूडारग्वध रजसा<br>
चूर्ण स्नपनं विधाय ते पूर्वम् ।<br>
रङ्गेश पादुके त्वाम्<br>
अभिषिञ्चति मौलिगङ्गया शम्भुः ॥ १२.३०॥ ३५०॥<br>
<br>
इति कवितार्किक सिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथ पादुकासहस्रे<br>
पुष्प पद्धति र्द्वादशी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<br>
१३. परागपद्धतिः (३०)<br>
<br>
पान्तु वः पद्मनाभस्य पादुका केलिपांसवः ।<br>
अहल्या देहनिर्माण पर्याय परमाणवः ॥ १३.१॥ ३५१॥<br>
<br>
तव सञ्चरणाद्रजो विधूतं<br>
यदिदं रङ्ग नरेन्द्र पादरक्षे ।<br>
अलमेत दनाविलानि कर्तुं<br>
कतकक्षोद इवाशु मानसानि ॥ १३.२॥ ३५२॥<br>
<br>
पुनरुक्तपिता महानुभावाः<br>
पुरुषाः केचिदमी पुनन्ति विश्वम् ।<br>
मधुवैरि पदारविन्द बन्धो:<br>
अपरागास्तव पादुके परागैः ॥ १३.३॥ ३५३॥<br>
<br>
अभियुक्त जनो निजार्भकाणां<br>
बहुशो रङ्ग नरेन्द्र पादरक्षे ।<br>
अवलेप पिशाच मोचनार्थं<br>
रजसा लिम्पति तावकेन देहान् ॥ १३.४॥ ३५४॥<br>
<br>
शिरसा परिगृह्य लोकपाला:<br>
तव रङ्गेश्वर पादुके रजांसि ।<br>
विषमेषु बलेषु दानवानां<br>
व्यपनी तान्य शिरस्त्र माविशन्ति ॥ १३.५॥ ३५५॥<br>
<br>
कृतिनः शिरसा समुद्वहन्तः<br>
कतिचित् केशव पादुके रजस्ते ।<br>
रजसस् तमसोऽपि दूरभूतं<br>
परिपश्यन्ति विशुद्ध मेव सत्वम् ॥ १३.६॥ ३५६॥<br>
<br>
अधिकं पदमाश्रितोऽपि वेधाः<br>
प्रयतो रङ्गधुरीण पादरक्षे ।<br>
अभिवाञ्छति सङ्गमं परागै:<br>
अभिजातैस्तव देवि नाभिजातः ॥ १३.७॥ ३५७॥<br>
<br>
शुद्ध सत्त्व वपुषैव भवत्या<br>
पादुके विरजसौ हरिपादौ ।<br>
अस्तु किं पुनरिदं रजसा ते<br>
शुद्ध सत्त्व मयता मनुजानाम् ॥ १३.८॥ ३५८॥<br>
<br>
तद्रजस्तव तनोति पादुके<br>
     मानसान् यकठिनानि देहिनाम् ।<br>
प्रस्तरस्य पदवीगतस्य यत्<br>
     व्याचकार मुनि धर्मदारताम् ॥ १३.९॥ ३५९॥<br>
<br>
रङ्गेशयस्य पुरुषस्य जगद् विभूत्यै<br>
     रथ्या परिक्रम विधौ मनिपादरक्षे ।<br>
सीमन्त देश मनवद्य सरस्वतीनां<br>
     सिन्दूर यन्ति भवती चरिताः परागाः ॥ १३.१०॥ ३६०॥<br>
<br>
मान्येन रङ्ग नृपतेर् मणिपादरक्षे<br>
     चूडापदानि रजसा तव भूषयन्तः ।<br>
कालक्रमेण भजतां कमलासन त्वं<br>
     नाभी सरोज रजसां निवसन्ति मध्ये ॥ १३.११॥ ३६१॥<br>
<br>
मातर् मुकुन्द चरणावनि तावकीना:<br>
     चिन्ता वशीकरण चूर्ण विशेष कल्पाः ।<br>
सञ्चार पांसु कणिकाः शिरसा वहन्तो<br>
     विश्वं पुनन्ति पदपद्म परागलेशैः ॥ १३.१२॥ ३६२॥<br>
<br>
आयोजितान् यमलधीभि रनन्य लभ्ये<br>
     पादावनि श्रुति वधू पटवास कृत्ये ।<br>
त्वत् सञ्चर प्रचलितानि रजांसि शौरेः<br>
     प्रख्याप यन्ति पदपद्म परागशोभाम् ॥ १३.१३॥ ३६३॥<br>
<br>
मूर्धानमम्ब मुरभिन् मणिपादरक्षे<br>
     येषां कदाऽपि रजसा भवती पुनाति ।<br>
त्वामेव ते सुकृतिनः स्नपयन्ति काले<br>
     मन्दार दाम रजसा मकुटच्युतेन ॥ १३.१४॥ ३६४॥<br>
<br>
रथ्याविहार रजसा परिधूसराङ्गीं<br>
     रङ्गेश्वरस्य ललितेषु महोत्सवेषु ।<br>
प्रस्फोटयत् यवनतो मणिपादुके त्वां<br>
     गौरीपतिः स्वय मिभाजिन पल्लवेन ॥ १३.१५॥ ३६५॥<br>
<br>
नेदीयसां निजपराग निवेशपूर्वं<br>
     स्पृष्ट्वा शिरांसि भवती भवरोग भाजाम् ।<br>
गाढं निपीड्य गरुडध्वज पादरक्षे<br>
     मानग्रहं शमयतीव परैरसाध्यम् ॥ १३.१६॥ ३६६॥<br>
<br>
आपात वल्लव तनो रकुमारयूनः<br>
     पादावनि प्रविशतो यमुना निकुञ्जान् ।<br>
आसी दनङ्ग समरात् पुरतः प्रवृत्तः<br>
     सेनापराग इव ते पदवीपरागः ॥ १३.१७॥ ३६७॥<br>
<br>
गङ्गापगा तटलता गृहमाश्रयन्त्याः<br>
     पादावनि प्रचलितं पदवी रजस्ते ।<br>
प्रायेण पावनतमं प्रणतस्य शम्भो:-<br>
     उद्धूलनं किमपि नूतन मातनोति ॥ १३.१८॥ ३६८॥<br>
<br>
14-Sep-2024 [Ends]<br>
<br>
15-Sep-2024<br>
<br>
अन्ते तदा त्व मविलम्बित मानयन्ती<br>
     रङ्गाद् भुजङ्ग शयनं मणिपादरक्षे ।<br>
कामं निवर्तयितु मर्हसि सज्ज्वरं मे<br>
     कर्पूर चूर्ण पटलैरिव धूलिभिस्ते ॥ १३.१९॥ ३६९॥<br>
<br>
रङ्गेश पाद सहधर्म चरि त्वदीयान्<br>
     मौलौ निवेश्य महितान् पदवी परागान् ।<br>
सन्तस् त्रिवर्ग पदवी मतिलङ्घ यन्तो<br>
     मौलौ पदं विदधते विबुधे श्वराणाम् ॥ १३.२०॥ ३७०॥<br>
<br>
मातस्तदा माधव पादरक्षे<br>
त्वयि प्रसक्तं त्वर योपयान्त्याम् ।<br>
परामृशेयं पदवी परागं<br>
प्राणैः प्रयाणाय समुज्जिहानैः ॥ १३.२१॥ ३७१॥<br>
<br>
तथागता राघव पादरक्षे<br>
सम्पश्य मानेषु तपोधनेषु ।<br>
आसी दहल्या तव पांसुलेशै:<br>
अपांसुलानां स्वयमग्रगण्या ॥ १३.२२॥ ३७२॥<br>
<br>
पश्यामि पद्मेक्षण पादरक्षे<br>
भवाम्बुधिं पातु मिव प्रवृत्तान् ।<br>
भक्तोपयान त्वरया भवत्याः<br>
पर्यस्यमानान् पदवी परागान् ॥ १३.२३॥ ३७३॥<br>
<br>
पञ्चायुधी भूषण मेव शौरे:<br>
यतस्तवैते मणिपादरक्षे ।<br>
वितन्वते व्याप्त दिशः परागाः<br>
शान्तोदयाञ्छत्रु चमू परागान् ॥ १३.२४॥ ३७४॥<br>
<br>
परिणति मकठोरां प्राप्तया यत्प्रभावात् <br>
     अलभ दशिलया स्वान् गौतमो धर्मदारान् ।<br>
पुनरुपजनि शङ्का वारकं पादुके तत्<br>
     प्रशमयति रजस्ते रागयोगं प्रजानाम् ॥ १३.२५॥ ३७५॥<br>
<br>
रजनि विगम काले रामगाथां पठन्तः<br>
     कुशिक तनय मुख्याः पादुके भावयन्ते ।<br>
उपल शकल सक्तैस् त्वत्परागै रकाण्डे<br>
     जनितमुनि कलत्रान् दण्डकारण्य भागान् ॥ १३.२६॥ ३७६॥<br>
<br>
शुभसरणि रजोभिः शोभयन्ती धरित्रीं<br>
     परिणति रमणीयान् प्रक्षरन्ती पुमर्थान् ।<br>
भवसि भुवन वन्द्या पादुके रङ्गभर्तुः<br>
     शरण मुपगतानां शाश्वती कामधेनुः ॥ १३.२७॥ ३७७॥<br>
<br>
पवन तरलितस्ते पादुके रङ्गभर्तु:<br>
     विहरण समयेषु व्याप्त विश्वः परागः ।<br>
विषम विषय वर्त्म व्याकुलाना मजस्रं<br>
     व्यपनयति जनानां वासना रेणुजालम् ॥ १३.२८॥ ३७८॥<br>
<br>
निष्प्रत्यूह मुपासिषी महि मुहुर् निश्शेष दोषच्छिदो<br>
     नित्यं रङ्ग धुरन्धरस्य निगम स्तोमार्चिते पादुके ।<br>
धत्ते मूर्धभिरादि पद्मजनिता तत्तादृशी सन्तति:<br>
     यत्सञ्चार पवित्रित क्षितिरजः पङ्क्तिं चतुःपञ्चषैः ॥ १३.२९॥ ३७९॥<br>
<br>
रजसा परोरजस्तत्<br>
न खलु न लङ्घ्येत भगवतोऽपि पदम् ।<br>
किमुत हृदयं मदीयं<br>
भवती यदि नाम पादुके न स्यात् ॥ १३.३०॥ ३८०॥<br>
<br>
इति कवितार्किक सिंहस्य सर्वतन्त्र स्वतन्त्रस्य श्रीमद्वेङ्कटनाथस्य<br>
श्रीमद् वेदान्ताचार्यस्य कृतिषु श्रीरङ्गनाथ पादुकासहस्रे<br>
पराग पद्धतिस् त्रयोदशी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
१४. नादपद्धतिः (१००)<br>
<br>
श्रुतीनां भूषणानां ते शङ्के रङ्गेन्द्रपादुके ।<br>
मिथः सङ्घर्षसञ्जातं रजः किमपि शिञ्जितम् ॥ १४.१॥ ३८१॥<br>
<br>
मुरभिन् मणिपादुके भवत्याः<br>
स्तुति माकर्णयतां मया निबद्धाम् ।<br>
अवधीरयसीव मञ्जुनादै:<br>
अचमत्कार वचांसि दुर्जनानाम् ॥ १४.२॥ ३८२॥<br>
<br>
विहितेष् वभिवादनेषु वेदै:<br>
गमनोदीरित गर्भरत्न नादा ।<br>
मधुरं मधुवैरि पादरक्षे<br>
भवती प्रत्यभिवादनं विधत्ते ॥ १४.३॥ ३८३॥<br>
<br>
स्वदते किमिहैव रङ्गनाथ:<br>
     मयि तिष्ठन् यदि वा पदे परस्मिन् ।<br>
इति पृच्छसि देवि नून मस्मान्<br>
     मधुरैस्त्वं मणिपादुके निनादैः ॥ १४.४॥ ३८४॥<br>
<br>
अवरोध गतस्य रङ्गभर्तु:<br>
गतिषु व्यञ्जित गर्भरत्न नादा ।<br>
प्रति सँल्लपसीव पादुके त्वं<br>
कमला नूपुर मञ्जु शिञ्जितानाम् ॥ १४.५॥ ३८५॥<br>
<br>
मुरभिच् चरणारविन्द रूपं<br>
महितानन्द मवाप्य पूरुषार्थम् ।<br>
अनघैर् मणिपादुके निनादै:<br>
अहमन्नाद इतीव गायसि त्वम् ॥ १४.६॥ ३८६॥<br>
<br>
मदुवैरि पदाम्बुजं भजन्ती<br>
मणिपादावनि मञ्जु शिञ्जितेन ।<br>
पठसीव मुहुः स्वयं प्रजानाम्<br>
अपरोपज्ञ मरिष्ट शान्ति मन्त्रम् ॥ १४.७॥ ३८७॥<br>
<br>
श्रुतिभिः परमं पदं मुरारे:<br>
अनिदङ्कार मनेव मित्युपात्तम् ।<br>
इदमित्थ मिति ब्रवीषि नूनं<br>
मणिपादावनि मञ्जुभिः प्रणादैः ॥ १४.८॥ ३८८॥<br>
<br>
मुनयः प्रणिधान सन्निरुद्धे<br>
हृदि रङ्गेश्वर रत्नपादुके त्वाम् ।<br>
विनिवेश्य विभावयन् त्यनन्याः<br>
प्रणवस्य प्रणिधिं तव प्रणादम् ॥ १४.९॥ ३८९॥<br>
<br>
मधुरं मणिपादुके प्रवृत्ते<br>
भवती रङ्गेपतेर् विहारकाले ।<br>
अभयार्थनया समभ्युपेतान्<br>
अविसंवाद यतीव मञ्जुनादैः ॥ १४.१०॥ ३९०॥<br>
<br>
श्रवसोर् मम पारणां दिशन्ती<br>
मणिपादावनि मञ्जुलैः प्रणादैः ।<br>
रमया क्षमया च दत्तहस्तं<br>
समये रङगधुरीण मानयेथाः ॥ १४.११॥ ३९१॥<br>
<br>
अनुयाति नित्य ममृतात्मिकां कलां<br>
     तव रङ्गचन्द्र मणिपादु झङ्कृतम् ।<br>
श्रवसा मुखेन परिभुज्य यत्क्षणात्<br>
     अजरामरत्व मुपयान्ति साधवः ॥ १४.१२॥ ३९२॥<br>
<br>
15-Sep-2024 [Ends]<br>
<br>
21-Sep-2024<br>
<br>
परुषैरजस्रमसतामनर्थकैः<br>
परिवादपैशुनविकत्थनादिभिः ।<br>
मधुकैट भारिमणिपादुके मम श्रुतिदुष्कृतानि<br>
                  विनिवारय स्वनैः ॥ १४.१३॥ ३९३॥<br>
<br>
पादुके परिजनस्य दूरतः<br>
सूचयन्ति खलु तावकाः स्वनाः ।<br>
लीलया भुजगतल्प मुज्ज़तः<br>
श्रीमतस् त्रिचतुरान् पदक्रमान् ॥ १४.१४॥ ३९४॥<br>
<br>
देवि दैत्य दमनाय सत्वरं<br>
प्रस्थितस्य मणिपादुके प्रभोः ।<br>
विश्व मङ्गल विशेष सूचकं<br>
शाकुनं भवति तावकं रुतम् ॥ १४.१५॥ ३९५॥<br>
<br>
दातुमर्हसि तदा मम श्रुतौ<br>
देवि रङ्गपति रत्नपादुके ।<br>
विह्वलस्य भवदीय शिञ्जितं<br>
स्वादुकर्ण रसना रसायनम् ॥ १४.१६॥ ३९६॥<br>
<br>
अह मुपरि समस्त देवतानाम्<br>
उपरि ममैष विभाति वासुदेवः ।<br>
तदिह परतरं न किञ्चि दस्मात्<br>
इति वदसीव पदावनि प्रणादैः ॥ १४.१७॥ ३९७॥<br>
<br>
अवनत विबुधेन्द्र मौलिमाला-<br>
     मधु मद शिक्षित मन्थर प्रयाता ।<br>
प्रथयसि परिरब्ध शौरि पादा<br>
     मणि कलहेन वियात जल्पितानि ॥ १४.१८॥ ३९८॥<br>
<br>
आस्थानेषु त्रिदश महितान् वर्तयित्वा विहारान्<br>
स्थाने स्थाने निज परिजनं वारयित्वा यथार्हम् ।<br>
वासागारं स्वय मुपसरन् पादुके मञ्जुनादाम्<br>
आपर्यङ्कान् न खलु भवतीं रङ्गनाथो जहाति ॥ १४.१९॥ ३९९॥<br>
<br>
अन्तर्न्यस्तैर् मणिभि रुदितं पादुके रङ्गबन्धौ<br>
मन्दं मन्दं निहित चरणे मञ्जुलं ते निनादम् ।<br>
पश्यन्त्यादि क्रम परिणतेः प्राक्तनीं तां पराया<br>
मन्ये मित्रा वरुण विषया दुच्चरन्ती मवस्थाम् ॥ १४.२०॥ ४००॥<br>
<br>
प्रख्यातानां परिषदि सतां कारयित्वा प्रतिज्ञां<br>
प्रायेण त्वां प्रथित विभवां वर्णयन्ती मया त्वम् ।<br>
पादन्यास क्रम मनुगुणं प्राप्य रङ्गाधिराजात्<br>
पद्यारम्भान् गणयसि परं पादुके स्वैर्निनादैः ॥ १४.२१॥ ४०१॥<br>
<br>
विष्णोरस्मिन्पद सरसिजे वृत्ति भेदैर् विचित्रै:<br>
     ऐदम्पर्यं निगम वचसा मैक कण्ठ्येन सिद्धम् ।<br>
इत्थं पुंसा मनिपुणधियां पादुके त्वं तदेव<br>
     स्पृष्ट्वा सत्यं वदसि नियतं मञ्जुना शिञ्जितेन ॥ १४.२२॥ ४०२॥<br>
<br>
आम्नायैस्त्वा मनितरपरैः स्तोतु मभ्युद्यतानां<br>
     मध्ये भक्त्या मधु विजयिनः पादुके मोहभाजाम् ।<br>
शिक्षा तत्त्व स्खलित वचसां शिक्षयस्येव पुंसां<br>
     मात्रा दीनि स्वय मनुपदं मञ्जुभिः स्वैर्निनादैः ॥ १४.२३॥ ४०३॥<br>
<br>
लक्ष्मीकान्तं कमपि तरुणं रथ्यया निष्पतन्तं<br>
     रागाद् द्रष्टुं त्वरित मनसां राजधानी वधूनाम् ।<br>
प्रत्यादेशं भजति मधुरैः पादुके शिञ्जितैस्ते<br>
     चेतोहारी कुसुम धनुषः शिंञ्जिनी मञ्जुनादः ॥ १४.२४॥ ४०४॥<br>
<br>
रङ्गाधीशे सह कमलया सादरं यायजूकैः<br>
     सारं दिव्यं सवनह विषां भोक्तु माहूयमाने ।<br>
नेदीयोभिर् निगम वचसां नित्य मंहःप्रतीपैः<br>
     प्रत्यालापं दिशति भवती पादुके शिञ्जितैः स्वैः ॥ १४.२५॥ ४०५॥<br>
<br>
उपास्य नूनं मणिपादुके त्वां<br>
रङ्गेश पादाम्बुज राजहंसीम् ।<br>
पत्युः प्रजाना मलभन्त पूर्वं<br>
मञ्जुस्वनं वाहन राजहंसाः ॥ १४.२६॥ ४०६॥<br>
<br>
अनादिमाया रजनी वशेन<br>
प्रस्वाप भाजां प्रतिबोध नार्हाम् ।<br>
पश्यामि नित्योदित वासरस्य<br>
प्रभातनान्दी मिव पादुके त्वाम् ॥ १४.२७॥ ४०७॥<br>
<br>
श‍ृणोतु रङ्गाधिपतिः प्रजानाम्<br>
आर्तध्वनिं क्वापि समुज्जिहानम् ।<br>
इतीव मत्वा मणिपादुके त्वं<br>
मन्द प्रचारैर् मृदु शिञ्जिताऽसि ॥ १४.२८॥ ४०८॥<br>
<br>
अन्ते ममार्तिं शमयिष्य तस्ताम्<br>
अग्रे सराण्याप ततो मुरारेः ।<br>
श्रमोपपन्नः श‍ृणुयां भवत्याः<br>
शीतानि पादावनि शिञ्जितानि ॥ १४.२९॥ ४०९॥<br>
<br>
स्वादूनि रङ्गेश्वर पादरक्षे<br>
श्रोत्रैः पिबन्तस् तव शिञ्जितानि ।<br>
पचन्त्य विद्योपचिता नशेषान्<br>
अतर्गता नात्मविदः कषायान् ॥ १४.३०॥ ४१०॥<br>
<br>
21-Sep-2024 [Ends]<br>
<br>
22-Sep-2024<br>
<br>
अवैमि रङ्गाधिपतेः सकाशात्<br>
अवेक्षमाणेषु जनेषु रक्षाम् ।<br>
उदार नादां मणिपादुके त्वाम् <br>
ओमित् यनुज्ञाक्षर मुद्गिरन्तीम् ॥ १४.३१॥ ४११॥<br>
<br>
मधुद्विषः स्वैर विहार हेतु:<br>
मञ्जुस्वनान् शिक्षयसीव मातः ।<br>
पर्यन्त भाजोर् मणिपादरक्षे<br>
पद्माधरण्योर मणिनूपुराणि ॥ १४.३२॥ ४१२॥<br>
<br>
प्रास्थानिकेषु समयेषु समागतेषु<br>
प्राप्ता पदं परिचितं द्विज पुङ्गवेन ।<br>
पुष्णासि रङ्गनृपतेर् मणिपादुके त्वं<br>
पुण्याह घोष मिव गर्भमणि प्रणादैः ॥ १४.३३॥ ४१३॥<br>
<br>
आर्तध्वने रुचित मुत्तरम् अन्तकाले<br>
कर्णेषु मञ्जु निनदेन करिष्य सीति ।<br>
वासं भजन्ति कृतिनो मणिपादरक्षे<br>
पुण्येषु देवि पुलिनेषु मरुद्वृधायाः ॥ १४.३४॥ ४१४॥<br>
<br>
दूत्ये बलेर् विमथने शकटस्य भङ्गे<br>
यात्रोत्सवेषु च विभोः प्रतिपन्न सख्या ।<br>
वीरायितानि बिरुदोप हितानि नूनं<br>
मञ्जुस्वनैः प्रथयसे मणिपादुके त्वम् ॥ १४.३५॥ ४१५॥<br>
<br>
स्तोतुं प्रवृत्त मपि मां निगम स्तुतां त्वां<br>
व्यासज्यमान करणं विषयेष् वजस्रम् ।<br>
अन्तर्मणि ध्वनिभि रच्युत पादुके त्वं<br>
     सम्बोधयस् यनुकलं सहजानु कम्पा ॥ १४.३६॥ ४१६॥<br>
<br>
देवस्य दानव रिपोर् मणिपादरक्षे<br>
प्रस्थान मङ्गल विधौ प्रतिपन्न नादाम् ।<br>
मा भैष्ट साधव इति स्वय मालपन्तीं<br>
जाने जगत्रितय रक्षण दीक्षितां त्वाम् ॥ १४.३७॥ ४१७॥<br>
<br>
स्वञ्छन्द विभ्रम गतौ मणिपादुके त्वं<br>
पादारविन्द मधिगम्य परस्य पुंसः ।<br>
जातस्वना प्रतिपदं जपसीव सूक्तं<br>
विद्रावणं किमपि वैरिव रूथिनीनाम् ॥ १४.३८॥ ४१८॥<br>
<br>
रक्षार्थ माश्रित जनस्य समुज्जिहाने<br>
रङ्गेश्वरे शरदि शेष भुजङ्ग तल्पात् ।<br>
नादास्तव श्रुतिसुखा मणिपादरक्षे<br>
प्रस्थान शङ्ख निनदात् प्रथमे भवन्ति ॥ १४.३९॥ ४१९॥<br>
<br>
नित्यं पदाम्बुरुहयो रिह गोपिकां त्वां<br>
गोपीजन प्रियतमो मणिपादरक्षे ।<br>
सम्बन्न घोष विभवां गतिभिर् निजाभिः<br>
प्रीत्यैव न त्यजति रङ्ग समाश्रितोऽपि ॥ १४.४०॥ ४२०॥<br>
<br>
प्रायः पदावनि विभोः प्रणतार्ति हन्तुः<br>
प्रस्थान मङ्गल विधौ प्रथमोद्य तानि ।<br>
त्वच् छिञ्जितानि सपदि स्वय मारभन्ते<br>
कालोचितान् कनक काहल शङ्गनादान् ॥ १४.४१॥ ४२१॥<br>
<br>
आम्रेडित श्रुतिगणैर् निनदैर् मणीनाम्<br>
     आम्नाय वेद्य मनुभाव मभङ्गुरं ते ।<br>
उद्गास्यतां नियत मिच्छसि सामगानां<br>
     तान प्रदान मिव शौरि पदावनि त्वम् ॥ १४.४२॥ ४२२॥<br>
<br>
रथ्यासु रङ्ग नृपतेर् मणिपादरक्षे<br>
     त्वद् गर्भ रत्न जनितो मधुरः प्रणादः ।<br>
सन्दर्श नोत्सुक धियां पुर सुन्दरीणां<br>
     सम्पद्यते श्रवण मोहन मन्त्रघोषः ॥ १४.४३॥ ४२३॥<br>
<br>
आकस्मिकेषु समयेष् वपवार्य भृत्यान्<br>
     अन्तःपुरं विशति रङ्गपतौ सलीलम् ।<br>
व्यामोहनेन भवती सुदृशामधीते<br>
     मञ्जुस्वनेन मदनोपनिषद् रहस्यम् ॥ १४.४४॥ ४२४॥<br>
<br>
यात्रा विहार समयेषु समुत्थितं ते<br>
     रङ्गाधिपस्य चरणावनि मञ्जुनादम् ।<br>
पर्याकुलेन्द्रिय मृग ग्रहणाय पुंसां<br>
     सम्मोहनं शबर गीत मिव प्रतीमः ॥ १४.४५॥ ४२५॥<br>
<br>
प्रायेण सह्य दुहितुर् नदराज कन्या<br>
     जामातु रागमन सूचन मीहमाना ।<br>
मञ्जु प्रणाद सुभगैर् मणिपादुके त्वाम्<br>
     अन्तर्युता मकृत यौतक रत्न खण्डैः ॥ १४.४६॥ ४२६॥<br>
<br>
नित्यं विहार समये निगमानु यातैः-<br>
     विक्षेप ताण्डवित गर्भमणि प्रसूतैः ।<br>
नादैः स्वयं नरक मर्दन पादरक्षे<br>
     नादावसान निलयं वदसीव नाथम् ॥ १४.४७॥ ४२७॥<br>
<br>
साधारणेषु युवयोर् मणिपादरक्षे<br>
     देवस्य दान वरिपोस् त्रिषु विक्रमेषु ।<br>
अद्यापि शिञ्जित मिषा दनुवर्तमानं<br>
     न्यूनाधि कत्व विषयं कलहं प्रतीमः ॥ १४.४८॥ ४२८॥<br>
<br>
प्रायः पदावनि विभोः प्रणयापराधे<br>
     मानग्रहं शमयितुं महिषी जनानाम् ।<br>
उच्चारयन्ति निनदैस् तव गर्भ रत्नानि <br>
     उद्गात मक्षर मुपाश्रय भारतीनाम् ॥ १४.४९॥ ४२९॥<br>
<br>
अन्तश्चरेषु पवनेषु जितेष् वभिज्ञाः<br>
     प्रत्यड्मुखीं परिणमय्य मनः प्रवृत्तिम् ।<br>
आस्वादयन्ति सरसं मणिपादरक्षे<br>
     नादावसान समये भवती निनादम् ॥ १४.५०॥ ४३०॥<br>
<br>
दाक्षिण्य मत्र नियतं नियता सुधाऽस्मिन्<br>
      इत्युद्गतो नियत मच्युत पादरक्षे ।<br>
प्रत्येक संश्रित पदस्तुतये भवत्योः<br>
     सङ्घर्ष वाद इव मध्य मणिप्रणादः ॥ १४.५१॥ ४३१॥<br>
<br>
सञ्चार केलि कलहायित गर्भरत्ना<br>
     सांसिद्धिकं सकल जन्तुषु सार्वभौमम् ।<br>
रक्षार्थिनां प्रथयसीव पदावनि त्वं<br>
     रङ्गेश्वरस्य निरवग्रह मानृशंस्यम् ॥ १४.५२॥ ४३२॥<br>
<br>
प्राप्तुं परं पुरिशयं पुरुषं मुनीनाम्<br>
     अभ्यस्यता मनुदिनं प्रणवं त्रिमात्रम् ।<br>
श्रीरङ्गराज चरणावनि शिञ्जितं ते<br>
     शङ्के समुन्नयन साम विशेष घोषम् ॥ १४.५३॥ ४३३॥<br>
<br>
22-Sep-2024 [Ends]<br>
<br>
28-Sep-2024<br>
<br>
नित्यं समाहित धिया मुपन्दर्शयन्ती<br>
     नागेशयं किमपि धाम निजोर्ध्व भागे ।<br>
हृत् कर्णिका मनुगता मणिपादुके त्वं<br>
     मञ्जुस्वना स्फुरसि वाग्भ्रमरी परेव ॥ १४.५४॥ ४३४॥<br>
<br>
मानेषु दानव रिपोर् मणिपादरक्षे<br>
     त्वामाश्रितेषु निगमेष् ववधीरितेषु ।<br>
मञ्जुस्वनैर् वदसि मैव मितीव मात:<br>
     वेलां लिलङ्घयिषतो मनुजान् निरोद्धुम् ॥ १४.५५॥ ४३५॥<br>
<br>
क्रन्दत्सु कातर तया करणव्यपाये<br>
     रङोपशल्य शयितेषु जनेष्वलक्ष्यम् ।<br>
आसीदसि त्वरित मस्खलि तानुकम्पा<br>
     मातेव मञ्जु निनदा मणिपादुके त्वम् ॥ १४.५६॥ ४३६॥<br>
<br>
भास्वत् सुवर्ण वपुषां मणिपादरक्षे<br>
     पद्मा सहाय पद पद्म विभूषणानाम् ।<br>
मञ्जीर शिञ्जित विकल्पित मञ्जुनादा<br>
     मञ्जूषिकेव भवती निगमान्त वाचाम् ॥ १४.५७॥ ४३७॥<br>
<br>
रङ्गेश पाद कमलात् त्वदधीन वृत्ते:<br>
     अन्येषु केषुचि दलक्ष्य मनन्य वेद्यम् ।<br>
आम्नाय गूढ मबहिर् मणिभिः क्वणद्भि:<br>
     नेदीयसां प्रथयसीव निजानुभावम् ॥ १४.५८॥ ४३८॥<br>
<br>
कालोपपन्न करणात्यय निर्विचेष्टे<br>
     जातश्रमे मयि जनार्दन पादरक्षे ।<br>
आश्वासनाय पुरतः प्रसरन्तु मात:<br>
     वार्ता हरास्तव रवाः शमितार्तयो मे ॥ १४.५९॥ ४३९॥<br>
<br>
संरक्षणाय समये जगतां त्रयाणां<br>
     यात्रासु रङ्ग नृपते रुपतस्थुषीषु ।<br>
सम्पत्स्यते श्रुति सुखैर् मणिपादरक्षे<br>
     मङ्गल्य सूक्ति रनघा तव मञ्जुनादैः ॥ १४.६०॥ ४४०॥<br>
<br>
गर्भोपलैर् गमन वेगवशाद् विलोलै:<br>
     वाचालिता मधुभिदो मणिपादुके त्वम् ।<br>
प्रस्तौषि भावित धियां पथि देवयाने<br>
     प्रस्थान मङ्गल मृदङ्ग विशेष घोषम् ॥ १४.६१॥ ४४१॥<br>
<br>
पर्यङ्क माश्रितवतो मणिपादुके त्वं<br>
पादं विहाय परिकल्पित मौनमुद्रा ।<br>
श्रोतुं प्रभो रवसरं दिशसीव मात:<br>
नाभी सरोज शयितार्भक सामगीतिम् ॥ १४.६२॥ ४४२॥<br>
<br>
भोगाय देवि भवती मणिपादरक्षे<br>
     पद्मा सहाय मधिरोप्य भुजङ्ग तल्पे ।<br>
विश्वस्य गुप्ति मधि कृत्य विहार हीना<br>
     वाचंयमा किमपि चिन्तयतीव कार्यम् ॥ १४.६३॥ ४४३॥<br>
<br>
नित्य प्रबोध सुभगे पुरुषे परस्मिन्<br>
     निद्रामुपेयुषि तदेक विहार शीला ।<br>
मञ्जुस्वनं विजहती मणिपादुके त्वं<br>
     संवेश मिच्छसि परं चरणान्तिकस्था ॥ १४.६४॥ ४४४॥<br>
<br>
लास्यं विहाय किमपि स्थित माश्रयन्ती<br>
     रङ्गेश्वरेण सहिता मणिमण्डपेषु ।<br>
मञ्जुस्वनेषु विरतेष्वपि विश्वमेतत्<br>
     मौनेन हन्त भवती मुखरीकरोति ॥ १४.६५॥ ४४५॥<br>
<br>
विस्मापितेव भवती मणिपादरक्षे<br>
     वैरोचनेर् वितरणेन तथाविधेन ।<br>
एतावताऽ लमिति देवि गृहीत पादा<br>
     नाथं त्रिविक्रम मवारय तेव नादैः ॥ १४.६६॥ ४४६॥<br>
<br>
सामानि रङ्ग नृपतिः सरसं च गीतं<br>
     लीला गतेषु विनिवारयति स्वतन्त्रः ।<br>
श्रोतुं तव श्रुति सुखानि विशेष वेदी<br>
     मञ्जूनि काञ्चन पदावनि शिञ्जितानि ॥ १४.६७॥ ४४७॥<br>
<br>
तत्तादृशीं प्रथयता रुचिरां स्वरेखां<br>
     वर्णाधिकेन मधुसूदन पादरक्षे ।<br>
पश्यन्ति चित्त निकषे विनिवेश्य सन्तो<br>
     मञ्जुस्वनेन तव नैगमिकं सुवर्णम् ॥ १४.६८॥ ४४८॥<br>
<br>
मुग्धस्य हन्त भवतीं स्तुवतो ममैतानि<br>
     आकर्ण्य नून मयथायथ जल्पितानि ।<br>
इत्थं वद त्वमिति शिक्षयितुं प्रणादान्<br>
     मञ्जू नुदीरयसि माधवपादुके त्वम् ॥ १४.६९॥ ४४९॥<br>
<br>
आदौ सहस्रमिति यत्सहसा मयोक्तं<br>
     तुष्टूषता निरवधिं महिमार्णवं ते ।<br>
आम्रेडयस्यथ किमेत दमृष्य माणा<br>
     मञ्जुस्वनेन मधुजिन् मणिपादुके त्वम् ॥ १४.७०॥ ४५०॥<br>
<br>
परिमित परिबर्हं पादुके सञ्चरिष्णौ<br>
     त्वयि विनिहित पादे लीलया रङ्गनाथे ।<br>
नियमयति विपञ्चीं नित्य मेकान्त सेवी<br>
     निशमयितु मुदारान् नारदस्ते निनादान् ॥ १४.७१॥ ४५१॥<br>
<br>
विहरति विशिखायां रङ्गनाथे सलीलं<br>
     गमन वशविलोलैर्गर्भरत्नैः क्वणन्त्याः ।<br>
मणिवलयनिनादैर् मञ्जुलैस्ते दिशन्ति<br>
     प्रतिवचनमुदारं पादुके पौरनार्यः ॥ १४.७२॥ ४५२॥<br>
<br>
अनुकृत सवनीय स्तोत्र शस्त्रां निनादै:<br>
     अनुगत निगमां त्वामास्थितो रङ्गनाथः ।<br>
अनितर विबुधार्हं हव्य मास्वाद यिष्यन्<br>
     विशति चरणरक्षे यज्ञवाटं द्विजानाम् ॥ १४.७३॥ ४५३॥<br>
<br>
28-Sep-2024 [Ends]<br>
<br>
29-Sep-2024<br>
<br>
चरण कमलमेतद् रङ्गनाथस्य नित्यं<br>
     शरण मिति जनानां दर्शयन्ती यथावत् ।<br>
प्रतिपदमपि हृद्यं पादुके स्वादुभावात्<br>
     अनुवदति परं ते नाद माम्नाय पङ्क्तिः ॥ १४.७४॥ ४५४॥<br>
<br>
रहित भुजग तल्पे त्वत् सनाथे प्रजानां<br>
     प्रतिभय शमनाय प्रस्थिते रङ्गनाथे ।<br>
प्रथम मुदयमानः पादुके तूर्यघोषात्<br>
     प्रतिफलति निनादः पाञ्चाजन्ये त्वदीयः ॥ १४.७५॥ ४५५॥<br>
<br>
वकुल धर तनुस्त्वं संहितां यामपश्यः<br>
     श्रुति परिषदि तस्याः सौरभं योज यन्ति ।<br>
हरि चरण सरोजामोद सम्मोदि तायाः<br>
     प्रतिपद रमणीयाः पादुके ते निनादाः ॥ १४.७६॥ ४५६॥<br>
<br>
दनु तनय निहन्तुर् जैत्र यात्रानुकूले<br>
     शर दुपगम काले सह्यजा मापतन्ति ।<br>
श्रुति मधुर मुदारं शिक्षितुं ते निनादं<br>
     परिहृत निजवासाः पादुके राजहंसाः ॥ १४.७७॥ ४५७॥<br>
<br>
विहरण समयेषु प्रत्यहं रङ्गभर्तु:<br>
     चरण नख मयूखैः सोत्तरीया विशुद्धैः ।<br>
परिणमयसि नादं पादुके गर्भरत्नै:<br>
     दमयितु मिव शिष्यान् दीर्घिका राजहंसान् ॥ १४.७८॥ ४५८॥<br>
<br>
परिषदि विरतायां पादुके रङ्गभर्तुः<br>
     परिजन मपवार्य प्रस्थितस् यावरोधान् ।<br>
मणि निकर समुद्यन् मञ्जुनादाप देशात्<br>
     अभिलपसि यथार्हं नून मालोक शब्दम् ॥ १४.७९॥ ४५९॥<br>
<br>
गुरुजन नियतं तद् गोपिकानां सहस्रं<br>
     दिनकर तनयायाः सैकते दिव्यगोपः ।<br>
वश मनय दयत्नाद् वंशनादानुयातै:<br>
     तव खलु पदरक्षे तादृशैर् मञ्जुनादैः ॥ १४.८०॥ ४६०॥<br>
<br>
निजपद विनिवेशान् निर्विशेष प्रचारान्<br>
     परिणमयति भक्तान् रङ्गनाथो यथा माम् ।<br>
इति विहरण काले मञ्जु शिञ्जा विशेषै:<br>
     हित मुपदिशसीव प्राणिनां पादुके त्वम् ॥ १४.८१॥ ४६१॥<br>
<br>
अयमय मिति तैस्तैः कल्पिता नध्व भेदान्<br>
     प्रतिपद मवलोक्य प्राणिनां व्याकुलानाम् ।<br>
चटुल मणिकलापैः शौरि पादावनि त्वं<br>
     मुखरयसि विहारैर् मुक्ति घण्टा पथाग्र्यम् ॥ १४.८२॥ ४६२॥<br>
<br>
पद कमल मुदारं दर्शयन्ती मुरारेः<br>
     कल मधुर निनादा गर्भ रत्नैर् विलोलैः ।<br>
विषम विषय तृष्णा व्याकुलानि प्रजानाम्<br>
     अभिमुखयसि नूनं पादुके मानसानि ॥ १४.८३॥ ४६३॥<br>
<br>
मधुरिपु पदरक्षे मन्दबुद्धौ मयि त्वाम्<br>
     अनवधि महिमानं त्वत् प्रसादात् स्तुवाने ।<br>
मणि निकर समुत्थैर् मञ्जुनादैः कवीनाम्<br>
     उपरमयसि तांस्तान् नून मुत्सेक वादान् ॥ १४.८४॥ ४६४॥<br>
<br>
शरण मुपगते त्वां शार्ङ्गिणः पादरक्षे<br>
     सकृदिति विधि सिद्धं त्यक्तुकामे विमोहात् ।<br>
प्रचलित मणिजाल व्यञ्जितैः शिञ्जितैः स्वै:<br>
     अलमल मिति नूनं वारयस् यादरेण ॥ १४.८५॥ ४६५॥<br>
<br>
विकल करण वृत्तौ विह्वलाङ्गे विलक्षं<br>
     विलपति मयि मोहाद् बिभ्रती शौरिपादम् ।<br>
परिसर मधिगन्तुं पश्य पादावनि त्वं<br>
     प्रतिभय मखिलं मे भर्त्सयन्ती निनादैः ॥ १४.८६॥ ४६६॥<br>
<br>
करण विगम काले काल हुङ्कार शङ्की<br>
     द्रुतपद मुपगच्छन् दत्तहस्तः प्रियाभ्याम् ।<br>
परिणमयतु कर्णे रङ्गनाथः स्वयं नः<br>
     प्रणवमिव भवत्याः पादुके मञ्जुनादम् ॥ १४.८७॥ ४६७॥<br>
<br>
कमलवन सखीं तां कौमुदी मुद्वहन्तं<br>
     सविध मुपनयन्ती तादृशं रङ्गचन्द्रम् ।<br>
प्रलय दिन समुत्थान् पादुके मामकीनान्<br>
     प्रशमय परितापान् शीतलैः शिञ्जितैः स्वैः ॥ १४.८८॥ ४६८॥<br>
<br>
प्रशमयतु भयं नः पश्चिम श्वासकाले<br>
     रहसि विहरणं ते रङ्गनाथेन सार्धम् ।<br>
नियत मनुविधत्ते पादुके यन्निनादो<br>
     निखिल भुवन रक्शा घोषणा घोषलीलाम् ॥ १४.८९॥ ४६९॥<br>
<br>
त्रिक विनिहित हस्तं चिन्तयित्वा कृतान्तं<br>
     गतवति हृदि मोहं गच्छता जीवितेन ।<br>
परिकलयतु बोधं पादुके शिञ्जितं ते<br>
     त्वरयितु मिव सज्जं त्वद् विधेयं मुकुन्दम् ॥ १४.९०॥ ४७०॥<br>
<br>
उपघ्नं संवित्ते रुपनिष दुपोद्धात वचनं<br>
     तव श्रावं श्रावं श्रुति सुभग मन्तर् मणिरवम् ।<br>
विजृम्भन्ते नूनं मधु मथन पादावनि मम<br>
     द्रवीभूत द्राक्षा मधुरि मधुरीणाः फणितयः ॥ १४.९१॥ ४७१॥<br>
<br>
विलासैः क्रीणन्तो निखिल जन चेतांसि विविधा:<br>
     विहारास्ते रङ्ग क्षिति रमण पादावनि मुहुः ।<br>
विगाहन्ता मन्त र्मम विलुठ दन्त र्मणिशिला-<br>
     खलात्कार व्याजक्षर दमृत धारा धमनयः ॥ १४.९२॥ ४७२॥<br>
<br>
श्रुतिश्रेणी स्थेय श्रुति सुभग शिञ्जा मुखरितां<br>
     भजेम त्वां पद्मा रमण चरण त्रायिणि परम् ।<br>
न मुद्रा निद्राण द्रविण कणविश्राणन दशा-<br>
     विशालाहङ्कारं कमपि घन हुङ्कार परुषम् ॥ १४.९३॥ ४७३॥<br>
<br>
तवैत च्छ्रीरङ्ग क्षितिपति पद त्रायिणि नृणां<br>
     भवत्यागश् चिन्ता रणरणक भङ्गाय रणितम् ।<br>
शरीरे स्वं भावं प्रथयति यदाकर्णन वशात्<br>
     न नः कर्णे भावी यम महिष घन्टा घणघणः ॥ १४.९४॥ ४७४॥<br>
<br>
परित्रस्ताः पुण्य द्रव पतन वेगात् प्रथमतः<br>
     क्षरद्भिः श्रीरङ्ग क्षिति रमण पादावनि तदा ।<br>
विदामासुर् देवा बलि मथन संरम्भ मनघैः<br>
     प्रणादैस्ते सद्यः पदकमल विक्रान्ति पिशुनैः ॥ १४.९५॥ ४७५॥<br>
<br>
स्वेषु स्वेषु पदेषु किं नियमयस् यष्टौ दिशा मीश्वरान्<br>
     स्वैरालापकथाः प्रवर्तयसि किं त्रय्या सहासीनया ।<br>
रङ्गेशस्य समस्त लोक महितं प्राप्ता पदाम्भोरुहं<br>
     मा भैषीरिति मामुदीरयसि वा मञ्जुस्वनैः पादुके ॥ १४.९६॥ ४७६॥<br>
<br>
रङ्गे देवि रथाङ्ग पाणि चरण स्वच्छन्द लीलासखि<br>
     स्तोक स्पन्दित रम्य विभ्रम गति प्रस्तावकं तावकम् ।<br>
कालोपागत काल किङ्कर चमू हुङ्कार पारम्परी-<br>
     दुर्वार प्रतिवा वदूक मनघं श्रोष्यामि शिञ्जारवम् ॥ १४.९७॥ ४७७॥<br>
<br>
त्वच्छिञ्जारव शर्करा रस सदा स्वादात् सता मुन्मदा<br>
     मातर्माधव पादुके बहुविदां प्रायः श्रुतिर् मुह्यति ।<br>
सारासार सकृद् विमर्शन परिम्लानाक्षर ग्रन्थिभि:<br>
     ग्रन्थैस् त्वामिह वर्णयाम्यह मतस् त्रास त्रपावर्जितः ॥ १४.९८॥ ४७८॥<br>
<br>
तवाम्ब किल खेलतां गतिवशेन गर्भाश्मनां<br>
     रमा रमण पादुके किमपि मञ्जुभिः शिञ्जितैः ।<br>
पद स्तुति विधायिभिस् त्वदनुभाव सिद्धान्तिभिः<br>
     सयूथ्य कलहायितं श्रुतिशतं समापद्यते ॥ १४.९९॥ ४७९॥<br>
<br>
क्षिपति मणिपादरक्षे<br>
नादैर्नूनं समाश्रित त्राणे ।<br>
रङ्गेश्वरस्य भवती<br>
रक्षापेक्षा प्रतीक्षण विलम्बम् ॥ १४.१००॥ ४८०॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथ पादुकासहस्रे<br>
नाद पद्धतिश् चतुर्दशी ॥<br>
<br>
29-Sep-2024 [Ends]<br>
<br>break for navaratri<br>
19-Oct-2024<br>
<br>
१५. रत्न सामान्य पद्धतिः (५०)<br>
<br>
उदर्चिषस्ते रङ्गेन्द्र पादावनि बहिर् मणीन् ।<br>
अन्तर्मणि रवं श्रुत्वा मन्ये रोमाञ्चि ताकृतीन् ॥ १५.१॥ ४८१॥<br>
<br>
विधेहि शौरेर् मणिपादुके त्वं<br>
     विपद्यमाने मयि रश्मिजालैः ।<br>
आसीदता मन्तक किङ्कराणां<br>
     वित्रासनान् वेत्र लता विशेषान् ॥ १५.२॥ ४८२॥<br>
<br>
मुकुन्द पादावनि मध्य नाड्या<br>
     मूर्धन्यया निष्पततो मुमुक्षोः ।<br>
आब्रह्मलोका दवलम्ब नार्थं<br>
     रत्नानि ते रश्मिगणं सृजन्ति ॥ १५.३॥ ४८३॥<br>
<br>
असूर्यभेद्यां रजनीं प्रजानाम्<br>
     आलोक मात्रेण निवार यन्ती ।<br>
अमोघ वृत्तिर् मणिपादरक्षे<br>
     मुरद्विषो मूर्तिमती दया त्वम् ॥ १५.४॥ ४८४॥<br>
<br>
रङ्गेश पादावनि तावकानां<br>
     रत्नोपलानां द्युतयः स्फुरन्ति ।<br>
श्रेयः फलानां श्रुति वल्लरीणाम्<br>
     उपघ्न शाखा इव निर्व्यपायाः ॥ १५.५॥ ४८५॥<br>
<br>
कस्यापि पुंसः कनका पगायाः<br>
     पुण्ये सलीलं पुलिने शयालोः ।<br>
समीप वृत्तिर् मणिपादुके त्वं<br>
     संवाहयन्तीव पदं करैः स्वैः ॥ १५.६॥ ४८६॥<br>
<br>
दिदृक्षमाणस्य परं निधानं<br>
     स्नेहान्विते योगदशा विशेषे ।<br>
संवित् प्रदीपं मणिपादरक्षे<br>
     सन्धुक्षयन्तीव मरीचयस्ते ॥ १५.७॥ ४८७॥<br>
<br>
समाधि भाजां तनुते त्वदीया<br>
     रङ्गेश पादावनि रत्नपङ्क्तिः ।<br>
स्थानं प्रयातुं तमसः परं तत्<br>
     प्रदीपकृत्यं प्रभया महत्या ॥ १५.८॥ ४८८॥<br>
<br>
बध्नासि रङ्गेश्वर पादरक्षे<br>
     मन्ये यथार्हं मणि रश्मिजालैः ।<br>
सेवानतानां त्रिदशेश्वराणां<br>
     शेषापटीं शेखर सन्निकृष्टाम् ॥ १५.९॥ ४८९॥<br>
<br>
भजन्ति रङ्गेश्वर पादरक्षे<br>
     प्रकल्पयन्तो विविधान् पुमर्थान् ।<br>
उदर्चिषश् चिन्तयतां जनानां<br>
     चिन्तामणित्वं मणयस् त्वदीयाः ॥ १५.१०॥ ४९०॥<br>
<br>
नाथस्य दत्ते नदराज कन्या<br>
     पातुं शुभान् पाद नखेन्दु रश्मीन् ।<br>
मणि प्रभाभिः प्रतिपन् नपक्षां<br>
     लीलाचकोरी मिव पादुके त्वाम् ॥ १५.११॥ ४९१॥<br>
<br>
जनस्य रङ्गेश्वरपादुके त्वं<br>
     जातानुकंपा जनयस् ययत्नात् ।<br>
आकृष्य दूरान् मणिरश्मि जालै:<br>
     अनन्य लक्षाणि विलोचनानि ॥ १५.१२॥ ४९२॥<br>
<br>
रङ्गेश पादावनि तावकीनैः<br>
     स्पृष्टाः कदाचिन् मणि रश्मिपाशैः ।<br>
कालस्य घोरं न भजन्ति भूयः<br>
     कारागृहान्तेषु कशाभि घातम् ॥ १५.१३॥ ४९३॥<br>
<br>
रत्नानि रङ्गेश्वर पादरक्षे<br>
     त्वदाश्रितान् यप्रतिघैर् मयूखैः ।<br>
आसेदुषीणां श्रुति सुन्दरीणां<br>
     वितन्वते वर्ण निचोल लक्ष्मीम् ॥ १५.१४॥ ४९४॥<br>
<br>
निद्रा रसप्रणयिनो मणिपादरक्षे<br>
     रङ्गेश्वरस्य सविधं प्रतिपद्य माना ।<br>
शय्या फणीन्द्र मभितो भवती विधत्ते<br>
     रत्नांशुभिर् यवनिका मिव दर्शनीयाम् ॥ १५.१५॥ ४९५॥<br>
<br>
सद्यस् त्वदुग्रह दशा नमिताकृतीनां<br>
     स्रस्तांशुकं निजरुचा मणिपादुके त्वम् ।<br>
पद्मा सहाय परिवार विलासिनीनां<br>
     पट्टांशुकै रिव पयोधर मावृणोषि ॥ १५.१६॥ ४९६॥<br>
<br>
देवस्य रङ्गवसतेः पुरतः प्रवृत्तै:<br>
     उद्धूत विश् वतिमिरां मणिरश्मिजालैः ।<br>
मन्ये मदीय हृद यायतन प्रवेश-<br>
    माङ्गल्य दीपकणिकां मणिपादुके त्वाम् ॥ १५.१७॥ ४९७॥<br>
<br>
आकीर्ण रत्न निकरां मणिपादुके त्वां<br>
     रङेश्वरस्य ललितां विपणिं प्रतीमः ।<br>
यत्संश्रयेण भवति स्थिर भक्ति मूल्यं<br>
     कैवल्य मत्र जगतां क्रय विक्रयार्हम् ॥ १५.१८॥ ४९८॥<br>
<br>
व्यङ्क्तुं क्षमं भगवतो जगदीश्वरत्वं<br>
     वज्राङ्कुश ध्वज सरोरुह चक्रचिह्नम् ।<br>
आश्लिष्य निर्भर रुचिं मणिपादुके त्वाम्<br>
     आसी दनाभरण सुन्दर मङ्घ्रिपद्मम् ॥ १५.१९॥ ४९९॥<br>
<br>
रत्नप्रभा पटल चक्र मनोहरा त्वं<br>
     पद्मारुणं पदमिदं त्वयि रङ्गभर्तुः ।<br>
मन्ये तदेत दुभयं मणिपादरक्षे<br>
     चक्राब्ज मण्डल मकिञ्चन रक्षणार्थम् ॥ १५.२०॥ ५००॥<br>
<br>
19-Oct-2024 [Ends]<br>
<br>
20-Oct-2024<br>
<br>
<a href="https://www.ibiblio.org/sripedia/ebooks/vdesikan/rps/51.html">https://www.ibiblio.org/sripedia/ebooks/vdesikan/rps/51.html</a><br>
<br>
त्रासात्स्वयं प्रणमतां दनुजेश्वराणां<br>
     सङ्ख्येऽवलून शिरसा मपि मौलिरत्नैः ।<br>
आयोजयत् यनुकलं मणिपादुके त्वां<br>
     सैरन्ध्रि केव मुरवैरि कृपाणधारा ॥ १५.२१॥ ५०१॥<br>
<br>
आस्कन्दनानि विबुधेन्द्र शिखामणीनां<br>
     त्वामाश्रितान् यसुर सूदन पादरक्षे ।<br>
रत्नानि ते स्तुति सुवर्ण परीक्षणार्थे<br>
     नूनं भजन्ति निकषोपलतां कवीनाम् ॥ १५.२२॥ ५०२॥<br>
<br>
पादावनि प्रणयिनां प्रतिपादि तार्थां<br>
     क्रीडा सरोज मिव शौरिपदं वहन्तीम् ।<br>
प्रत्युप्त रत्न निकर प्रतिपन्न शोभां<br>
     पश्यामि रोहण गिरे रधिदेवतां त्वाम् ॥ १५.२३॥ ५०३॥<br>
<br>
यामेव रत्न किरणैर् मणिपादाक्षे<br>
चूढापदे तनुब्रुतां भवती विदत्ते <br>
शक्रादि दैवत शिकामनि रज्यमाणै:<br>
तामेव ते प्रकटयन्ति पदै रविग्यां<br>
<br>
रत्नाङ्कुरै रविरला मणिपादरक्षे<br>
     पाकोन्मुखैः परिगता पुरुषार्थसस्यैः ।<br>
देवेन रङ्गपतिना जगतां विभूत्यै<br>
     केदारिकेव कृपया परिकल्पिता त्वम् ॥ १५.२५॥ ५०५॥<br>
<br>
निर्धूत मोहतिमिरास् तव रत्नदीपै:<br>
     निर्विश्यमान विभवं नद राजपुत्र्या ।<br>
प्रत्यक्षयन्ति निगमान्त निगूध मर्थं<br>
     पादावनि त्वयि निवेशित भावबन्धाः ॥ १५.२६॥ ५०६॥<br>
<br>
रत्नोपल प्रकर सम्भव एष दूरात्<br>
     रङ्गाधिराज चरणावनि तावकीनः ।<br>
आर्द्रापराध परिखिन्न धियां प्रजानाम्<br>
     आश्वासनार्थ इव भाति करप्रसारः ॥ १५.२७॥ ५०७॥<br>
<br>
व्यामुह्यतो विषयि बाल मृगान् मदीयान्<br>
     संसार घर्म जनितासु मरीचिकासु ।<br>
पादावनि प्रगुण रत्न मयुख जालै:<br>
     आकृष्य विश्रमय केशव कान्तिसिन्धौ ॥ १५.२८॥ ५०८॥<br>
<br>
अन्तर् निधाय मुनिभिः परिरक्ष माणाम्-<br>
     आत्मीय रश्मि गुणितां मणिपादरक्षे ।<br>
रङ्गेश पादकमल प्रतिपन्न मुद्रां<br>
     नीवी मवैमि भवतीं निगमान्त वाचाम् ॥ १५.२९॥ ५०९॥<br>
<br>
रामस्य रङ्ग वसतेश् चरणानुषङ्गात्<br>
     काष्ठां गतां भुवन पावनतां दधाना ।<br>
पादावनि प्रचुर रत्न शिला निबद्धा<br>
     संसार सन्तरण सेतु रसि प्रजानाम् ॥ १५.३०॥ ५१०॥<br>
<br>
दिविषन् मकुटेषु सञ्चरन्त्याः<br>
प्रचुरस्ते मणिपादुके प्रकाशः ।<br>
दिवि रङ्गपतेर् महोत्स वार्थं<br>
वितता वन्दन मालिकेव भाति ॥ १५.३१॥ ५११॥<br>
<br>
प्रभवन्ति दवीयसां स्वभावात्<br>
     तव रत्नानि मुकुन्द पादरक्षे ।<br>
अयसामिव हन्त लोह कान्ताः<br>
     कठिनानां मनसां विकर्षणाय ॥ १५.३२॥ ५१२॥<br>
<br>
परिपश्यति देवि रङ्गनाथे<br>
रहसि त्वं सविधे निविश्य लक्ष्म्याः ।<br>
परिपुष्यसि रत्नधामभिः स्वै:<br>
अनसूयेव मनोज्ञ मङ्गरागम् ॥ १५.३३॥ ५१३॥<br>
<br>
तव रत्न करार्पितं नवीनं<br>
परिगृह्य स्थिर मंशुकं मनोज्ञम् ।<br>
जरदंशुकवत् सुखेन देहं<br>
कृतिनः केशव पादुके त्यजन्ति ॥ १५.३४॥ ५१४॥<br>
<br>
अभितो मणिपादुके निबद्धैः<br>
     कृत संस्कार विशेष मात्म रत्नैः ।<br>
कुरुते भवती पदं मुरारेः<br>
     कठिनेऽस्मिन् हृदि मे निवेश योग्यम् ॥ १५.३५॥ ५१५॥<br>
<br>
निजरत्न कराञ्चलैर् मदीयाम्<br>
अपराधा नवधूय दत्तसाम्या ।<br>
रमया सहितस्य रङ्गभर्तुः<br>
पदयोरर्पय पादुके स्वयं माम् ॥ १५.३६॥ ५१६॥<br>
<br>
रश्मिजाल परिवेष बन्धुरा<br>
रङ्गभूमि पति रत्नपादुके ।<br>
विश्वलोचन विहङ्ग हारिणी<br>
वागुरेव वितता विराजसे ॥ १५.३७॥ ५१७॥<br>
<br>
मानसाम्बुज विकास हेतुभिः<br>
सेविता मणिगणैः प्रभाकरैः ।<br>
पादुके वहसि सद्भि राश्रितां<br>
देवि विष्णुपद सम्पदं नवाम् ॥ १५.३८॥ ५१८॥<br>
<br>
अधिशयित फणिश्वरस्य शौरेः<br>
     स्वय मधिरूढ पदोपधान पार्श्वा ।<br>
मणिवलय जुषा करेण मन्दं<br>
     स्पृशसि पदावनि पादयोर्युगं तत् ॥ १५.३९॥ ५१९॥<br>
<br>
भवत्यन्ते त्वां प्रणतस्य जन्तो:<br>
     तदोकोऽग्र ज्वलनं त्वत् प्रकाशैः ।<br>
यतो नाड्या मध्यमया विनिर्यन्<br>
     गतिं विन्देत् केशव पादरक्षे ॥ १५.४०॥ ५२०॥<br>
<br>
अशिथिल परिणद्धा रश्मिजालैर् मणीनां<br>
     दुरधिगम तमं नः पार मारोपयन्ती ।<br>
कमल नयन माद्यं कर्णधारं दधाना<br>
     भवसि भव पयोधेः पादुके पोतपात्री ॥ १५.४१॥ ५२१॥<br>
<br>
मणिगण किरणैस्ते कल्पिते गुल्मभेदे<br>
     मृगयु रिव कुरङ्गीं त्वां पुरस्कृत्य भव्याम् ।<br>
हरति चरण रक्षे भक्ति पाशावरुद्धं<br>
     हृदय हरिण यूथं प्राणिनां रङ्गनाथः ॥ १५.४२॥ ५२२॥<br>
<br>
परिचित पदमूला पादुके रङ्गिणस्त्वं<br>
     प्रभवति भुज मध्ये कौस्तुभोऽयं तथाऽपि ।<br>
भवति भृश मधस्तात् तेजसा भव्य भूम्ना<br>
     शलभित दुरितानां तावकानां मणीनाम् ॥ १५.४३॥ ५२३॥<br>
<br>
20-Oct-2024 [Ends]<br>
<br>
26-Oct-2024<br>
<br>
कल्पश्रेणीदिनपरिणतौ जन्तुजाले प्रसुप्ते<br>
     विष्वग्व्याप्ते जगति तमसा पादुके तादृशेन ।<br>
स्त्यानालोकैस्तव मणिगणैर्वासगेहप्रदीपाः<br>
     सम्पद्यन्ते सह कमलया जागरूकस्य यूनः ॥ १५.४४॥ ५२४॥<br>
<br>
श्रीरङ्गेन्दोश्चरणकमलद्वन्द्वसेवावलेपा-<br>
     दारूढायां त्वयि मखभुजामानतान् मौलिभागान् ।<br>
तेषां चूडामणिभिरनघैस्तावकानां मणीनां<br>
     केशाकेशि प्रभवति मिथस्त्रासलेशोज्झितानाम् ॥ १५.४५॥ ५२५॥<br>
<br>
त्वत् रत्नोपल रश्मि पञ्जरत नुत्राणं स्थिरं बिभ्रतो<br>
     मातर् माधव पादुके न तु पुनर्हस्तैः स्पृशन्त्याकुलैः ।<br>
दूरोत् सिक्त दुराढ्य जिह्मग बिलद्वाःपाल कोपानल-<br>
     ज्वालामित्र कठोर वेत्र लतिका दत्तार्धचन्द्रं वपुः ॥ १५.४६॥ ५२६॥<br>
<br>
संवर्तोदित सूर्य कोटि सदृशीं रङ्गेश पादावनि<br>
     प्रस्तौषि प्रतियत्न रत्न निकर ज्योतिश् छटा मुद्भटाम् ।<br>
तन् मन्ये त्वदनन्य सूरि परिषन् मध्ये निवेशाय न:<br>
     तादृग् वासरसेऽपि भेत्तु मचिरा दस्माक मन्धन् तमः ॥ १५.४७॥ ५२७॥<br>
<br>
सलीलं विन्यस्य त्वयि चरण रक्षे निजपदं<br>
     यदृच्छा निष्क्रान्ते विहरति हरौ रङ्गरसिके ।<br>
दिशा सौधा नष्टौ जनयसि तदा निर्भरमिलन्<br>
     मणिच्छाया मायाघन घटित केतु व्यतिकरान् ॥ १५.४८॥ ५२८॥<br>
<br>
महार्घैरा श्लिष्टां मणिभि रवधूत द्युमणिभिः<br>
     कथञ्चित् क्षेत्रज्ञै रधिगत पदामम्ब भवतीम् ।<br>
मुकुन्देन त्रातुं पद कमल मूले विनिहितां<br>
     निराबाधां मन्ये निधि मनघ वाचां निरवधिम् ॥ १५.४९॥ ५२९॥<br>
<br>
तापत्रयं निरुन्धे<br>
पचति कषायान् विशोषयति पङ्कम् ।<br>
तेजस् त्रितयमिदं ते<br>
शङ्के रङ्गेन्द्र पादुके तेजः ॥ १५.५०॥ ५३०॥<br>
<br>
इति कवितार्किक सिंहस्य सर्वतन्त्रस्व तन्त्रस्य श्रीमद् वेङ्कटनाथस्य<br>
श्रीमद् वेदान्ताचार्यस्य कृतिषु श्री रङ्गनाथ पादुकासहस्रे<br>
रत्न सामान्य पद्धतिः पञ्चदशी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<b><i>१६. बहु रत्न पद्धतिः (५०)<br></b></i>
<br>
मुखबाहूरु पादेभ्यो वर्णान् सृष्टवतः प्रभोः ।<br>
प्रपद्ये पादुकां रत्नैर् व्यक्त वर्ण व्यवस्थितिम् ॥ १६.१॥ ५३१॥<br>
<br>
मणिभिः सित रक्तपीत कृष्णै: <br>
भवती काञ्चन पादुके विचित्रा ।<br>
युगभेद विकल्पितं मुरारे: <br>
युगपद् दर्शयतीव वर्णभेदम् ॥ १६.२॥ ५३२॥<br>
<br>
नवरत्न विचित्रिता मुरारेः<BR>
पदयोस्त्वं मणिपादुके विभासि ।<br>
नवखण्डवती वसुन्धरेव<br>
प्रणयाज् जन्मभुवं पदं समाश्रयन्ती ॥ १६.३॥ ५३३॥<br>
<br>
सहसा विनिवेद्य सापराधान्<br>
     त्वदधीन स्वपदे मुकुन्द पादे ।<br>
अरुणोपल सक्त मौक्तिकश्रीः<br>
     स्मयमानेव विभासि पादुके त्वम् ॥ १६.४॥ ५३४॥<br>
<br>
बहुरत्न समुद्भवं मयूखं<br>
तव मन्ये मणिपादुके मुरारेः ।<br>
चरणोपगतं मयूरपिञ्छं<br>
मकुटारोहण साहसं प्रमार्ष्टुम् ॥ १६.५॥ ५३५॥<br>
<br>
प्रभया हरिनील मौक्तिकानां<br>
     विकसन्त्या दिशसीव पादुके त्वम् ।<br>
मधुभिच् चरणारविन्द लक्ष्म्याः<br>
     स्रज मिन्दीवर पुण्डरीक बद्धाम् ॥ १६.६॥ ५३६॥<br>
<br>
तव माधव पादुके मणीनां<br>
प्रभया देवि सितासि तारुणानाम् ।<br>
वहते गिरिशस्य मौलि गङ्गा<br>
कुमुदेन्दीवर पद्म कान नानि ॥ १६.७॥ ५३७॥<br>
<br>
पृथग् विधानां द्युतिभिर् मणीनां<br>
त्वां पादुके लोहित शुक्ल कृष्णाम् ।<br>
विहार हेतो रिह रङ्गभर्तुः<br>
पादानुषक्तां प्रकृतिं प्रतीमः ॥ १६.८॥ ५३८॥<br>
<br>
तमाल नीलद्युति मिन्द्रनीलै:<br>
मुक्तानुविद्धां मणिपादुके त्वाम् ।<br>
अवैमि रङ्गेश्वर कान्ति सिन्धो:<br>
वेला मविश्रान्त गता गतार्हाम् ॥ १६.९॥ ५३९॥<br>
<br>
अवैमि रङ्गेश्वर पादुकाभ्याम्<br>
अकाल काल्यं विभवं विधातुम् ।<br>
वज्रेन्द्र नील व्यपदेश दृश्यं<br>
बन्दीकृतं नून महस्स्त्रियामम् ॥ १६.१०॥ ५४०॥<br>
<br>
26-Oct-2024 [Ends]<br>
<br>
27-Oct-2024<br>
<br>
पदस्य गोप्त्री भवती मुरारे:<br>
मणिस्पृशा मौक्तिक रत्न भासा ।<br>
अन्तर् दृशं साञ्जनया मुनीनाम्<br>
अनक्ति कर्पूर शलाकयेव॥ १६.११॥ ५४१॥<br>
<br>
मुक्ता मयूख प्रकरैः सुभद्रा<br>
कृष्णा महेन्द्रोपल रश्मि जालैः ।<br>
मान्या मुरारेर् मणिपादुके त्वं<br>
विहार युक्ता विजयं वृणोषि ॥ १६.१२॥ ५४२॥<br>
<br>
विचित्र वर्णां मणिपादुके त्वां<br>
     छन्दोमयीं साम निबद्ध गीतिम् ।<br>
मुनीन्द्र जुष्टां द्विपदां मुरारेः<br>
     प्रत्यायिकां काञ्चिदृचं प्रतीमः ॥ १६.१३॥ ५४३॥<br>
<br>
प्रसेदुषी गोत्रभिदः प्रणामैः<br>
पुष्णासि रङ्गेश्वर पादुके त्वम् ।<br>
मणिप्रभा संवल नापदेशात्<br>
प्रायस् तदर्हाणि शरासनानि ॥ १६.१४॥ ५४४॥<br>
<br>
शोणाश्मनां तव हरिन् मणिरश्मि भिन्नं<br>
     बालातपं बलिविमर्दन पादरक्षे ।<br>
श्यामीकृतं शुक शकुन्त गण प्रवेशात्<br>
     शङ्के सतां किमपि शालिवनं विपक्वम् ॥ १६.१५॥ ५४५॥<br>
<br>
सम्भिद्य मान मणि विद्रुम मौक्तिकश्रीः ।<br>
     सैरन्ध्रिकेव भवती मणिपादरक्षे ।<br>
प्रस्तौति रङ्ग नृपतेश् चरणारविन्दे<br>
     कस्तूरिका घुसृण चन्दन पङ्कचर्चाम् ॥ १६.१६॥ ५४६॥<br>
<br>
आतन्वती मसुर मर्दन पादरक्षे<br>
     शुद्धान्त पक्ष्मल दृशां मदनेन्द्र जालम् ।<br>
वैहारिकीं विविध रत्न मयूख लक्षात्<br>
     मन्ये समुद्वहसि मोहन पिञ्छिकां त्वम् ॥ १६.१७॥ ५४७॥<br>
<br>
रत्नैर् व्यवस्थित सितासित शोणवर्णै:<br>
     आलोक वद्भिरज हच्छ्रुति सन्निकर्षैः ।<br>
द्रष्टुं मुकुन्द चरणा वनिमेष दृश्यौ<br>
     सन्दृश्यसे जननि सम्भृत नेत्रपङ्क्तिः ॥ १६.१८॥ ५४८॥<br>
<br>
गारुत्म तान्तरित मौक्तिक पङ्क्ति लक्षात्<br>
     दूर्वा मधूक रचितं दुरितोप शान्त्यै ।<br>
मातः स्वयं वहसि मुग्धधियां प्रजानां<br>
     मङ्गल्य माल्य मिव माधव पादुके त्वम् ॥ १६.१९॥ ५४९॥<br>
<br>
रङ्गाधिराज पदरक्षिणि राजते ते<br>
     वज्रोप सङ्घटित मौक्तिक विद्रुमश्रीः ।<br>
सक्ता चिरं मनसि संयमिनां निवासात्<br>
     सूर्येन्दु वह्निमय मण्डल वासनेव ॥ १६.२०॥ ५५०॥<br>
<br>
आसक्त वासवशिला शकलास् त्वदीयाः<br>
     पद्मा सहाय पदरक्षिणि पद्मरागाः ।<br>
प्रत्यक्ष यन्ति कमपि भ्रमराभिलीनं<br>
     पादारविन्द मकरन्द रसप्रवाहम् ॥ १६.२१॥ ५५१॥<br>
<br>
अन्तः पुराणि समयेष् वभिगन्तु मेका<br>
     रङ्गेशितुर् ज्ञपयसीव पदावनि त्वम् ।<br>
मुक्तांशुजाल मिलनाद्रुचिरैः प्रवालै:<br>
     बिम्बाधरं स्मित विशेषयुतं प्रियाणाम् ॥ १६.२२॥ ५५२॥<br>
<br>
रङ्गेश्वरस्य मृगयोश् चरणाव सक्तां<br>
     रक्षः कपीन्द्र मकुटेषु निवेश योग्याम् ।<br>
मन्ये पदावनि निबद्ध विचित्र रत्नां<br>
     माया मृगस्य रचिता मिव चर्मणा त्वाम् ॥ १६.२३॥ ५५३॥<br>
<br>
बध्नासि रङ्गपति विभ्रम पादुके त्वं<br>
     माया किरात मकुटे नवबर्ह मालाम् ।<br>
आकृष्ट वासव धनुश् शकलैर् मणीनाम्<br>
     अन्योन्य सङ्घटित कर्बुरितैर् मयूखैः ॥ १६.२४॥ ५५४॥<br>
<br>
अन्योन्य बन्धुर हरिन्मणि पद्मरागा<br>
     रङ्गेश्वरस्य चरणावनि राजसे त्वम् ।<br>
आत्मोपमान विभवाच् चरितार्थ यन्ती<br>
     शैलात्मजा गिरिशयो रिव मूर्तिमेकाम् ॥ १६.२५॥ ५५५॥<br>
<br>
तापत्रय प्रशमनाय समाश्रितानां<br>
     सन्दर्शि तारुण सितासित रत्नपङ्क्तिः ।<br>
पुष्णासि रङ्ग नृपतेर् मणिपादुके त्वं<br>
     प्रायः सरोज कुमुदोत्पल काननानि ॥ १६.२६॥ ५५६॥<br>
<br>
देहद्युतिं प्रकटयन्ति महेन्द्र नीलाः<br>
     शौरेः पदाम्बुज रुचिं तव पद्मरागाः ।<br>
अन्योन्य लब्ध परभागतया त्वमीषाम्<br>
     आभाति कान्ति रपरा मणिपादरक्षे ॥ १६.२७॥ ५५७॥<br>
<br>
आकीर्ण मौक्तिक हरिन्मणि पद्मरागाम्<br>
     अम्भोज लोचन पदावनि भावये त्वाम् ।<br>
तत् पाद विश्रम जुषां श्रुति सुन्दरीणां<br>
     वर्णोप धान मिव मौलि निवेश योग्यम् ॥ १६.२८॥ ५५८॥<br>
<br>
आसन्न वासव शिला शकला स्त्वदीयाः<br>
     पद्मेक्षणस्य पदरक्षिणि पद्मरागाः ।<br>
सम्भावयन्ति समये क्वचि दुष्ण भानोः<br>
     सद्यः प्रसूत यमुना सुभगाma मास्थाम् ॥ १६.२९॥ ५५९॥<br>
<br>
मुक्तेन्द्र नील मणिभिर् विहिते भवत्याः<br>
     पङ्क्ती दृढे परम पूरुष पादरक्षे ।<br>
मन्ये समाश्रित जनस्य तवानुभावात्<br>
     उन्मोचिते सुकृत दुष्कृत श‍ृङ्खलेद्वे ॥ १६.३०॥ ५६०॥<br>
<br>
उद्गीर्णगाढ तमसो हरिनीलभङ्गा:<br>
     तारा विशेष रुचिराणि च मौक्तिकानि ।<br>
त्वत् सङ्गमात् सरसिजेक्षण पादरक्षे<br>
     संयोजयन्ति निशया भव मौलि चन्द्रम् ॥ १६.३१॥ ५६१॥<br>
<br>
विष्णोः पदेन घटिता मणिपादुके त्वं<br>
     व्यक्तेन्द्रनील रुचि रुज्ज्वल मौक्तिकश्रीः ।<br>
कालेषु दीव्यसि मरुद्भि रुदीर्य माणा<br>
     कादम्बि नीव परितः स्फुट वारिबिन्दुः ॥ १६.३२॥ ५६२॥<br>
<br>
भासा स्वयं भगवतो मणिपादरक्षे<br>
     मुक्तान्विता मरतकोपल पद्धतिस्ते ।<br>
नित्यावगाहन सहं सकलस्य जन्तो:<br>
     गङ्गान्वितं जनयतीव समुद्र मन्यम् ॥ १६.३३॥ ५६३॥<br>
<br>
27-Oct-2024 [Ends]<br>
<br>
2-Nov-2024<br>
<br>
सूर्यात्मजा हरि शिलामणि पङ्क्ति लक्षात्<br>
     त्वां नित्य माश्रितवती मणिपादरक्षे ।<br>
आदौ जनार्दन पदे क्शणमात्र लग्नाम्-<br>
     आसन्न मौक्तिक रुचा हसतीव गङ्गाम् ॥ १६.३४॥ ५६४॥<br>
<br>
पर्यन्त सङ्घटित भासुर पद्मरागाः<br>
     पद्मोदर भ्रमर कान्ति मुशस् त्वदीयाः ।<br>
त्वत् संश्रयेण चरणावनि शक्रनीलाः<br>
     पीताम्बरेण पुरुषेण तुलां लभन्ते ॥ १६.३५॥ ५६५॥<br>
<br>
शङ्के पदावनि सदा परिचिन्वती त्वं<br>
     रङ्गेशितुश् चरण पङ्कज सौकुमार्यम् ।<br>
अग्रे महोभि ररुणोपल मौक्तिकानां<br>
     प्राज्यां विनिक्षिपसि पल्लव पुष्प पङ्क्तिम् ॥ १६.३६॥ ५६६॥<br>
<br>
निर्गच्छता चरण रक्षिणि नीयमाना<br>
     रङ्गेश्वरेण भवती रणदीक्षितेन ।<br>
सूते सुरारि सुभटी नयनाम्बुजानां<br>
     ज्यौत्स्नीं निशामिव सितासित रत्नभासा ॥ १६.३७॥ ५६७॥<br>
<br>
मरकत हरिताङ्गी मेदुरा पद्मरागै:<br>
     अभिनव जलबिन्दु व्यक्त मुक्ताफलश्रीः ।<br>
कलयसि पदरक्षे कृष्ण मेघ प्रचारात्-<br>
     कनक सरिदनूपे शाद्वलं सेन्द्र गोपम् ॥ १६.३८॥ ५६८॥<br>
<br>
विरचित सुर सिन्धो विष्णु पादारविन्दात्<br>
     समधिक मनुभावं पादुके दर्शयन्ती ।<br>
वलभि दुपल मुक्ता पद्मराग प्रकाशैः<br>
     परिणमयसि नूनं प्राप्त शोणं प्रयागम् ॥ १६.३९॥ ५६९॥<br>
<br>
विविधमणि मयूखैर् व्यक्तपक्षां विचित्रै:<br>
     जलनिधि दुहितुस्त्वां वेद्मि लीला चकोरीम् ।<br>
अनिश मविकलानां पादुके रङ्गभर्तु:<br>
     चरण नखमणीनां चन्द्रिका मापिबन्तीम् ॥ १६.४०॥ ५७०॥<br>
<br>
चरण कमल सेवा सङ्गिनां रङ्गभर्तु:<br>
     विनय गरिम भाजां वर्जितै रातपत्रैः ।<br>
पुनरपि पदरक्षे पुष्यसि त्वं सुराणां<br>
     बहुविध मणि कान्त्या बर्हि पिञ्छात पत्रम् ॥ १६.४१॥ ५७१॥<br>
<br>
मरकत रुचिपत्रा मौक्तिक स्मेरपुष्पा<br>
     स्फुट किसलय शोभा भासुरैः पद्मरागैः ।<br>
फल मखिल मुदारा रङ्गनाथस्य पादे<br>
     कलयसि भवती नः कल्पवल्लीव काचित् ॥ १६.४२॥ ५७२॥<br>
<br>
बहुमणि रुचि राङ्गीं रङ्गनाथस्य पादात्-<br>
     निजशिरसि गिरीशो निक्षिपन् पादुके त्वाम् ।<br>
स्मरति ललितमन्तर् लालनीयं भवान्या:-<br>
     तरलघन कलापं शण्मुखस् यौपवाह्यम् ॥ १६.४३॥ ५७३॥<br>
<br>
विविधमणि समुत्थैर् व्यक्त मापादयन्तीं<br>
     दिवस रजनि सन्ध्या यौगपद्ये मयूखैः ।<br>
उपनिष दुपगीतां पादुके रङ्गिणस्त्वाम्<br>
     अघटित घट नार्हां शक्ति मालोचयामः ॥ १६.४४॥ ५७४॥<br>
<br>
सकल मिद मवन्ध्ये शासने स्थापयन्ती<br>
     मुरमथन पदस्था मौक्तिकादि प्रकारा ।<br>
प्रकटयसि विशुद्ध श्याम रक्तादि रूपान्<br>
     फल परिणति भेदान् प्राणिनां पादुके त्वम् ॥ १६.४५॥ ५७५॥<br>
<br>
प्रदिशति मुद मक्ष्णोः पादुके देहभाजां<br>
     शतमख मणिपङ्क्तिः शार्ङ्गिणस् तुल्यवर्णा ।<br>
परिसर निहितैस्ते पद्मराग प्रदीपै:<br>
     घनतर परिणद्धा कज्जल श्यामिकेव ॥ १६.४६॥ ५७६॥<br>
<br>
कलयाऽपि हानि रहितेषु सदा<br>
     तव मौक्तिकेषु परितः प्रथते ।<br>
उपरज्यमान हरिणाङ्क तुला<br>
     हरिपादुके हरिशिला महसा ॥ १६.४७॥ ५७७॥<br>
<br>
मरकत पत्रला रुचिर विद्रुम पल्लविता<br>
     पृथुतर मौक्तिक स्तबकिता निगमैः सुरभिः ।<br>
उपवन देवतेव चरणावनि रङ्गपते:<br>
     अभिलषतो विहार मभिगम्य पदं स्पृशसि ॥ १६.४८॥ ५७८॥<br>
<br>
सदोत्तुङ्गे रङ्ग क्षिति रमण पाद प्रणयिनि<br>
     त्वदालोके तत्तन् मणिकिरण सम्भेद कलुषे ।<br>
प्रति स्रोतो वृत्त्या प्रथित रुचिभेदं न सहते<br>
     नवाम्भः स्वाच्छन्द्यं नमदमर कोटीर मकरः ॥ १६.४९॥ ५७९॥<br>
<br>
जनयसि पदावनि त्वं<br>
मुक्ता शोण मणिशक्र नीलरुचा ।<br>
नखरुचि सन्तति रुचिरां<br>
नन्दक निस्त्रिंश सम्पदं शौरेः ॥ १६.५०॥ ५८०॥<br>
<br>
इति कवितार्किक सिंहस्य सर्वतन्त्रस्व तन्त्रस्य<br>
श्रीमद् वेङ्कटनाथस्य<br>
श्रीमद् वेदान्ताचार्यस्य कृतिषु<br>
श्रीरङ्गनाथ पादुकासहस्रे<br>
बहुरत्न पद्धतिः षोडशी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<br>
<b><i>१७. पद्मरागपद्धतिः (३०)<br></i></b>
<br>
प्रपद्ये रङ्गनाथस्य पादुकां पद्मरागिणीम् ।<br>
पदैकनियतां तस्य पद्मवासा मिवापराम् ॥ १७.१॥ ५८१॥<br>
<br>
2-Nov-2024 [Ends]<br>
<br>
3-Nov-2024<br>
<br>
अतिवाड्मनसं विचिन्त्य शौरेः<br>
पदरक्षे पदपद्म सौकुमार्यम् ।<br>
परि पुष्यसि पद्मराग भासा<br>
पदवीमाहित पल्लवामिव त्वम् ॥ १७.२॥ ५८२॥<br>
<br>
पद पल्लव सङ्गिभिः प्रदीप्तै:<br>
अधिकोल्लासिभि रम्ब पद्मरागैः ।<br>
अनले शयनं क्वचिन् मुरारे:<br>
अविसंवादय सीव पादुके त्वम् ॥ १७.३॥ ५८३॥<br>
<br>
विवृणोति रङ्गपति रत्नपादुके<br>
त्वयि पद्मराग मनि पद्धतिः शुभा ।<br>
निबिडोरु सङ्घटन पीड नक्षरत्<br>
मधुकैट भक्षतज पङ्कवा सनाम् ॥ १७.४॥ ५८४॥<br>
<br>
प्रतियन्ति रङ्गपति पादुके जना:<br>
     तव पद्मराग मणि रश्मि सन्ततिम् ।<br>
अभिजग्मुषां त्वदनुभाव खण्डितात्<br>
     अघ सञ्चयाद् विगलिता मसृक् छटाम् ॥ १७.५॥ ५८५॥<br>
<br>
पश्यन्ति रङ्गेश्वर पादुके त्वां<br>
पौराङ्गनाः स्पर्शित राग बन्धाम् ।<br>
श‍ृङ्गार योनेर् ज्वलनस्य दीप्तै:<br>
अङ्गार जालैरिव पद्मरागैः ॥ १७.६॥ ५८६॥<br>
<br>
अवैमि दोषा पगमस्य हेतुं<br>
तमोपहां सम्भृत पद्मरागाम् ।<br>
अशेष वन्द्यां मणिपादुके त्वां<br>
रङ्गेश सूर्योदय पूर्व सन्ध्याम् ॥ १७.७॥ ५८७॥<br>
<br>
अवाप्य पादावनि रङ्गभर्तुः<br>
पादाम्बुजे पल्लव संस्तराभाम् ।<br>
त्वत् पद्मराग द्युतयो भजन्ते<br>
कालानलत्वं कलुशाम्बुधेर् नः ॥ १७.८॥ ५८८॥<br>
<br>
निसर्ग सिद्धं मणिपादरक्षे<br>
देवस्य रङ्गावसथ प्रियस्य ।<br>
बालार्कवर्णाः पदपद्मरागं<br>
त्वत् पद्मरागाः पुन रुक्तयन्ति ॥ १७.९॥ ५८९॥<br>
<br>
पदेन विश्वं मणिपादरक्षे<br>
पत्न्या समं पालयतो मुरारेः ।<br>
यशः पयोधौ परिकल्पयन्ति<br>
प्रवाल शोभां तव पद्मरागाः ॥ १७.१०॥ ५९०॥<br>
<br>
अर्चिष्मती काञ्चन पादरक्षे<br>
प्रस्तौति ते पाटल रत्न पङ्क्तिः ।<br>
रेखा रथाङ्गस्य महः प्रपञ्चं<br>
रङ्गेश पादाम्बुज मध्य भाजः ॥ १७.११॥ ५९१॥<br>
<br>
त्वयैव पादावनि शोण रत्नै:<br>
बालातपं नून मुदीर यन्त्या ।<br>
पद्मापतेः पाद तल प्ररूढं<br>
रेखाम्बुजं नित्य मभू दनिद्रम् ॥ १७.१२॥ ५९२॥<br>
<br>
नित्यं निजा लोकपथं गतानां<br>
श्रेयो दिशन्ती श्रित पद्मरागाम् ।<br>
महीयसीं माधव पादरक्षे<br>
मन्यामहे मङ्गल देवतां त्वाम् ॥ १७.१३॥ ५९३॥<br>
<br>
देवस्य रङ्गरसिकस्य विहार हेतो:<br>
     आत्मान मङ्घ्रि कमले विनिवेद्य पूर्वम् ।<br>
प्रायो निवेदयसि शोण मणि प्रकाशैः<br>
     प्रत्यूष पद्म कलिकां पदरक्षिणि त्वम् ॥ १७.१४॥ ५९४॥<br>
<br>
प्रत्यड्मयस्य हविषः प्रणवेन देवि<br>
     प्रक्षेपणाय परमार्थविदां मुनीनाम् ।<br>
प्राज्यां मुकुन्द चरणावनि पद्मरागैः<br>
     पर्याय पावक शिखां भवतीं प्रतीमः ॥ १७.१५॥ ५९५॥<br>
<br>
सम्पद्यते तव पदावनि पद्मरागैः<br>
     प्रस्थान माङ्गलिक होम हुताशनश्रीः ।<br>
क्षीराहुतिर् भवति यत्र विकल्प गङ्गा<br>
     रङ्गेश्वरस्य रुचिरा नख रश्मि धारा ॥ १७.१६॥ ५९६॥<br>
<br>
आमुञ्चता मरुण यावक पङ्क लक्ष्मीं<br>
     शोणाश्मनां तव पदावनि कान्ति योगात् ।<br>
पद्मा सहाय पद पद्मनखाः श्रयन्ते<br>
     सन्ध्यानु रञ्जित सुधाकर बिम्ब शोभाम् ॥ १७.१७॥ ५९७॥<br>
<br>
स्थाने तवाच्युत पदावनि पद्मरागा:<br>
     तेजोमयाः प्रशमयन्ति तमो मदीयम् ।<br>
चित्रं तदेत दिह यज् जनयन्ति नित्यं<br>
     रागात्मकेन महसा रजसो निवृत्तिम् ॥ १७.१८॥ ५९८॥<br>
<br>
पद्माकरान्तर विकासिनि रङ्गभर्तुः<br>
     पीत्वा पदावनि मधूनि पदारविन्दे ।<br>
शोणोपल द्युति मयीं सुभग प्रचारां<br>
     मन्ये बिभर्षि महतीं मदराग शोभाम् ॥ १७.१९॥ ५९९॥<br>
<br>
पादावनि प्रसृमरस्य कलेर् युगस्य<br>
     प्रायेण संप्रति निवारयितुं प्रवेशम् ।<br>
श्रीरङ्ग सीम्नि तव शोण मणि प्रसूतः<br>
     प्राकार मग्निमय मारभते प्रकाशः ॥ १७.२०॥ ६००॥<br>
<br>
लीला गृहान्तर विहारिणि रङ्गनाथे<br>
     लाक्षारसै ररुण रत्न मयूख लक्ष्यैः ।<br>
प्रायेण रञ्जयति पाद सरोज युग्मं<br>
     सैरन्ध्रिकेव भवती मणिपादरक्षे ॥ १७.२१॥ ६०१॥<br>
<br>
रङ्गेशितुर् विहरतो मणिपादरक्षे<br>
     रथ्यान्तरे सुमनसः परिकीर्यमाणाः ।<br>
त्वत् पद्मराग किरणच् छुरणाद् भजन्ते<br>
     सन्ध्यात पान्तरित तारक पङ्क्ति लक्ष्मीम् ॥ १७.२२॥ ६०२॥<br>
<br>
रङ्गाधि राज पदरक्षिणि बिभ्रतस्त्वां<br>
     गङ्गा तरङ्ग विमले गिरिशस्य मौलौ ।<br>
संवर्धयन्ति महसा तव पद्मरागाः<br>
     शैलात्मजा चरण यावक पङ्कलक्ष्मीम् ॥ १७.२३॥ ६०३॥<br>
<br>
शरण मुपगतानां शर्वरीं मोहरूपां<br>
     शमयितु मुदयस्थान् मन्महे बालसूर्यान् ।<br>
पद सरसिज योगाद् रङ्गनाथस्य भूयः<br>
     परिणम दरुणिम्नः पादुके पद्मरागान् ॥ १७.२४॥ ६०४॥<br>
<br>
हरिपद रुचिराणां पादुके तावकानाम्-<br>
     aरुणमणि गणानां नून मर्धेन्दु मौलिः ।<br>
प्रणति समय लग्नां वासनामेव धत्ते<br>
     कलम कणिश कान्ति स्पर्धिनीभिर् जटाभिः ॥ १७.२५॥ ६०५॥<br>
<br>
प्रति विहरण मेते पादुके रङ्गभर्तुः<br>
     पदकमल सगन्धाः पद्मरागास् त्वदीयाः ।<br>
तरुण तपन मैत्री मुद्वहद् भिर् मयूखैः<br>
     स्थल कमल विभूतिं स्थापयन्त्यव्य वस्थाम् ॥ १७.२६॥ ६०६॥<br>
<br>
3-Nov-2024 [Ends]<br>
<br>
9-Nov-2024<br>
<br>
अय मनितर भोगान् रञ्जयन् वीतरागान्<br>
     अरुणमणि गणानां तावकानां प्रकाशः ।<br>
मधुरिपु पदरक्षे मङ्क्षु जाज्वल्य मानः<br>
     शलभयति जनानां शाश्वतं पापराशिम् ॥ १७.२७॥ ६०७॥<br>
<br>
प्रचुर निगम गन्धाः पादुके रङ्गभर्तुः<br>
     पदकमल समृद्धिं प्रत्यहं भावयन्तः ।<br>
दधति शकल यन्तो गाढ मन्तस्तमिस्रं<br>
     समुचित मरुणत्वं तावकाः पद्मरागाः ॥ १७.२८॥ ६०८॥<br>
<br>
लाक्षा लक्ष्मी मधुर रुचके रङ्गिणः पादरक्षे<br>
     वक्त्राम्भोजे मद परिणतिं पद्मराग द्युतिस्ते ।<br>
कर्णो पान्ते किसलय रुचिं देवि सेवानतानां<br>
     सीमन्ते च त्रिदश सुदृशां सौति सिन्धूर शोभाम् ॥ १७.२९॥ ६०९॥<br>
<br>
अरुणमणयस् तवैते<br>
हरिपद रागेण लब्ध महिमानः ।<br>
गमयन्ति चरणरक्षे<br>
द्युमणिगणं ज्योति रिङ्गणताम् ॥ १७.३०॥ ६१०॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गानाथपादुकासहस्रे<br>
पद्मरागपद्धतिः सप्तदशी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
१८. मुक्ता पद्धतिः (५०)<br>
<br>
बद्धानां यत्र नित्यानां मुक्ताना मीश्वरस्य च ।<br>
प्रत्यक्षं शेष शेषित्वं सा मे सिद्ध्यतु पादुका ॥ १८.१॥ ६११॥<br>
<br>
तव रङ्ग धुरीण पादरक्षे<br>
     विमला मौक्तिक पद्धतिर् विभाति ।<br>
सुहृदि त्वयि साधि तापवर्गैः<br>
     समये सङ्क्रमितेव साधु कृत्या ॥ १८.२॥ ६१२॥<br>
<br>
शरणागत सस्य मालिनीयं<br>
तव मुक्तामणि रश्मि निर्झरौघैः ।<br>
ननु रङ्ग धुरीण पादरक्षे<br>
जगती नित्य मदैव मातृकाऽभूत् ॥ १८.३॥ ६१३॥<br>
<br>
अधिविष्णुपदं परिस्फुरन्ती<br>
     नवमुक्तामणि निर्मल प्रकाशा ।<br>
परिपुष्यसि मङ्गलानि पुंसां<br>
     प्रतिपच्चन्द्र कलेव पादुके त्वम् ॥ १८.४॥ ६१४॥<br>
<br>
निहिता नव मौक्तिकावलिस् त्वाम्<br>
     अभितः काञ्चन पादुके मुरारेः ।<br>
नख चन्द्रमसां पदाश्रितानां<br>
     प्रतिमा चन्द्र परम्परेव भाति ॥ १८.५॥ ६१५॥<br>
<br>
समतामुपैति वपुषाऽपि सदा<br>
     भवदीय मौक्तिक महश् छुरिता ।<br>
हरिपादुके हरिपदोद् भवया<br>
     कनकापगा सुरपुरापगया ॥ १८.६॥ ६१६॥<br>
<br>
तव रङ्ग चन्द्र तपनीय पादुके<br>
     विमला समुद्वहति मौक्तिका वलिः ।<br>
चरणारविन्द नख चन्द्र मण्डल-<br>
     प्रणयोपयात नव तारका रुचिम् ॥ १८.७॥ ६१७॥<br>
<br>
चन्द्र चूड मकुटेन लालिता<br>
चारु मौक्तिक मयूख पाण्डरा ।<br>
रङ्गनाथ पद पद्म सङ्गिनी<br>
लक्ष्यसे सुरधुनीव पादुके ॥ १८.८॥ ६१८॥<br>
<br>
ये भजन्ति भवतीं तवैव ते<br>
     मौक्तिक द्युति विकल्प गङ्गया ।<br>
वर्धयन्ति मधुवैरि पादुके<br>
     मौलि चन्द्र शकलस्य चन्द्रिकाम् ॥ १८.९॥ ६१९॥<br>
<br>
मुक्ता मयूखैर् नियतं त्वदीयै:<br>
     आपूरयिष्यन् नवतंस चन्द्रम् ।<br>
बिभर्ति रङ्गेश्वर पादरक्षे<br>
     देवो महान् दर्शित सन्नतिस् त्वाम् ॥ १८.१०॥ ६२०॥<br>
<br>
परिष्कृता मौक्तिक रश्मिजालैः<br>
     पदस्य गोप्त्री भवती मुरारेः ।<br>
भवत्यनेकोर्मि समाकु लानां<br>
     पुंसां तमस् सागर पोतपात्री ॥ १८.११॥ ६२१॥<br>
<br>
रङ्गेश पाद प्रतिपन्न भोगां<br>
     रत्नानु विद्धैर् महितां शिरोभिः ।<br>
मुक्तावदातां मणिपादुके त्वां<br>
     मूर्तिं भुजङ्गाधि पतेः प्रतीमः ॥ १८.१२॥ ६२२॥<br>
<br>
मुकुन्द पादावनि मौक्तिकैस्ते<br>
     ज्योत्स्नामयं विश्वमिदं दिवाऽपि ।<br>
वैमानि कानां न भजन्ति येन<br>
     व्याकोचता मञ्जलि पद्मकोशाः ॥ १८.१३॥ ६२३॥<br>
<br>
समाश्रिताना मनघां विशुद्धिं<br>
     त्रास व्यपायं च वितन्वती त्वम् ।<br>
सायुज्य मापा दयसि स्वकीयै:<br>
     मुक्ताफलैर् माधवपादुके नः ॥ १८.१४॥ ६२४॥<br>
<br>
अवैमि पादावनि मौक्तिकानां<br>
     कीर्णा मुदग्रैः किरणप्ररोहैः ।<br>
यात्रोत्सवार्थं विहितां मुरारे:<br>
     अभङ्गुरा मङ्कुर पालिकां त्वाम् ॥ १८.१५॥ ६२५॥<br>
<br>
शिवत्व हेतुं सकलस्य जन्तोः<br>
     स्रोतो विशेषैः सुभगा मसङ्ख्यैः ।<br>
मुक्ता मयूखैः सुर सिन्धु मन्यां<br>
     पुष्णासि रङ्गेश्वर पादुके त्वम् ॥ १८.१६॥ ६२६॥<br>
<br>
रङ्गेशयानस्य पदावनि त्वां<br>
     लावण्य सिन्धोः सविधे निषण्णाम् ।<br>
परिस्फुरन् मौक्तिक जालदृश्यां<br>
     प्रसूति भिन्नां प्रतियन्ति शुक्तिम् ॥ १८.१७॥ ६२७॥<br>
<br>
अवैमि रङ्गेश्वर पादरक्षे<br>
     मुक्ताफलानि त्वयि निस्तु लानि ।<br>
तेनैव कल्पान्तर तारकाणाम्<br>
     उप्तानि बीजानि जगद्विधात्रा ॥ १८.१८॥ ६२८॥<br>
<br>
विक्रम्यमाण मभवत् क्शण मन्तरिक्षं<br>
     मायाविना भगवता मणि पादरक्षे ।<br>
व्योमापगा विपुल बुद्बुद दर्शनीयै:<br>
     मुक्ताफलैस् तव शुभैः पुनरुक्त तारम् ॥ १८.१९॥ ६२९॥<br>
<br>
लक्ष्मी विहार रसिकेन पदावनि त्वं<br>
     रक्षाविधौ भगवता जगतो नियुक्ता ।<br>
यत्त्वं तदर्ह मिव दर्शयसि प्रभूतं  var  सत्त्वं<br>
     मुक्ता मयूख निकरेण विसृत्वरेण ॥ १८.२०॥ ६३०॥<br>
<br>
9-Nov-2024 [Ends]<br>
<br>
10-Nov-2024<br>
<br>
पादार्पणेन भवतीं प्रतिपद्य माने<br>
     श्रीरङ्ग चन्द्रमसि सम्भृत मौक्तिकश्रीः ।<br>
अङ्गीकरोषि चरणावनि कान्ति मग्र्यम्<br>
     उद्भिद्यमान कुमुदेव कुमुद्वती त्वम् ॥ १८.२१॥ ६३१॥<br>
<br>
त्रय्यन्त हर्म्य तलवर्ण सुधायितेन<br>
     ज्योत्स्ना इकल्पित रुचा मणिपादुके त्वम् ।<br>
मुक्तामयी मुरभि दङ्घ्रि सरोज भाजां<br>
     वर्णेन ते शमयसीव सता मवर्णम् ॥ १८.२२॥ ६३२॥<br>
<br>
वैकुण्ठ पाद नख वासनयेव नित्यं<br>
     पादावनि प्रसुवते तव मौक्तिकानि ।<br>
अच्छिन्न ताप शमनाय समाश्रितानाम्<br>
     आलोक मण्डल मिषा दमृत प्रवाहम् ॥ १८.२३॥ ६३३॥<br>
<br>
रामानुवृत्ति जटिले भरतस्य मौलौ<br>
     रङ्गाधिराज पद पङ्कज रक्षिणि त्वम् ।<br>
एकातपत्रित जगत्रितया द्वितीयं<br>
     मुक्तांशुभिः कृतवती नव मातपत्रम् ॥ १८.२४॥ ६३४॥<br>
<br>
पादावनि स्फुट मयूख मधु प्रवाहा<br>
     मुग्धा परिस्फुरति मौक्तिक पद्धतिस्ते ।<br>
रूढस्य रङ्गपति पाद सरोज मध्ये<br>
     रेखात्मनः सुरतरो रिव पुष्प पङ्क्तिः ॥ १८.२५॥ ६३५॥<br>
<br>
आम्रेडितैः पद नखेन्दु रुचा मनोज्ञै:<br>
     मुक्तांशुभिर् मुरभिदो मणिपादुके त्वम् ।<br>
स्वाभाविकीं सकल जन्तुषु सार्वभौमीं<br>
     प्रायः प्रसक्ति ममलां प्रकटी करोषि ॥ १८.२६॥ ६३६॥<br>
<br>
निस्सीम पङ्क मलिनं हृदयं मदीयं<br>
     नाथस्य रङ्गवसते रधिरोढु मिच्छोः ।<br>
मातस् तवैव सहसा मणिपादरक्षे<br>
     मुक्तांशवः स्फटिक सौध तुलां नयन्ति ॥ १८.२७॥ ६३७॥<br>
<br>
श्यामा तनुर् भगवतः प्रतिपन्न तारा<br>
     त्वं चन्द्रिका विमल मौक्तिक दर्शनीया ।<br>
स्थाने तदेत दुभयं मणिपादरक्षे<br>
     बोधं क्षणान् नयति बुद्धि कुमुद्वतीं नः ॥ १८.२८॥ ६३८॥<br>
<br>
उद्गाढ पङ्क शमनैर् मणिपादरक्षे<br>
     मुक्तांशुभिर् मुरभिदो नख रश्मि भिन्नैः ।<br>
चूडापदेषु निहिता त्रिदशेश्वराणां<br>
     तीर्थोदकैः स्नपयसीव पदार्थिनस्तान् ॥ १८.२९॥ ६३९॥<br>
<br>
रङ्गेश पाद नख चन्द्र सुधानुलेपं<br>
     संप्राप्य सिद्ध गुलिका इव तावकीनाः ।<br>
संसार सञ्ज्वर जुषां मणिपादरक्षे<br>
     सञ्जीव नाय जगतां प्रभवन्ति मुक्ताः ॥ १८.३०॥ ६४०॥<br>
<br>
भावोत्तरै रधिगता भरत प्रधानैः<br>
     प्रत्युप्त मौक्तिक मिषेण विकीर्ण पुष्पा ।<br>
रङ्गेश्वरस्य नियतं त्वयि लास्य भाज:<br>
     रङ्गस्थलीव ललिता मणिपादुके त्वम् ॥ १८.३१॥ ६४१॥<br>
<br>
मन्ये मुकुन्द चरणावनि मौलिदेशे<br>
     विन्यस्य देवि भवतीं विनतस्य शम्भोः ।<br>
आपादयन् त्यधिकृताः प्रतिपन्न तारं<br>
     चूडातुषार किरणं तव मौक्तिकौघैः ॥ १८.३२॥ ६४२॥<br>
<br>
पद्मापतेर् विहरतः प्रिय माचरन्ती<br>
     मुक्ता मयूख निवहैः पुरतो विकीर्णैः ।<br>
कन्दानि काञ्चन पदावनि पद्मिनीनां<br>
     मन्ये विनिक्षिपसि मन्दिर दीर्घिकासु ॥ १८.३३॥ ६४३॥<br>
<br>
आशास्य नून मनघां मणिपादरक्षे<br>
     चन्द्रस्य वारिधिसुता सहजस्य वृद्धिम् ।<br>
धात्रीं मुकुन्द पदयो रनपायिनीं त्वां<br>
     ज्योत्स्ना समाश्रयति मौक्तिक पङ्क्ति लक्ष्यात् ॥ १८.३४॥ ६४४॥<br>
<br>
ये नाम केऽपि भवतीं विनयावनम्रै:<br>
     उत्तंसयन्ति कृतिनः क्शण मुत्तमाङ्गैः ।<br>
ऋच्छन्ति रङ्गनृपतेर् मणिपादरक्षे<br>
     त्वन् मौक्तिकौघ नियता मिह ते विशुद्धिम् ॥ १८.३५॥ ६४५॥<br>
<br>
अनुदिन ललिताना मङ्गुली पल्लवानां<br>
     जनित मुकुल शोभैर् देवि मुक्ताफलैस् त्वम् ।<br>
प्रकटयसि जनानां पादुके रङ्गभर्तुः<br>
     पद सरसिज रेखा पाञ्चजन्य प्रसूतिम् ॥ १८.३६॥ ६४६॥<br>
<br>
बलिविमथन वेला व्यापिनस् तस्य विष्णोः<br>
     पद सरसिज माध्वी पावनी देवि नूनम् ।<br>
जनन समय लग्नां जाह्ववी तावकानां<br>
     वहति चरणरक्षे वासनां मौक्तिकानाम् ॥ १८.३७॥ ६४७॥<br>
<br>
मधुरिपु पद मित्रैर् वैर मिन्दोः सरोजैः<br>
     शमयितु मिव ताराः सेवमानाश्चिरं त्वाम् ।<br>
प्रचुर किरण पूराः पादुके संश्रितानां<br>
     कलिकलुष मशेषं क्षाल यन्तीव मुक्ताः ॥ १८.३८॥ ६४८॥<br>
<br>
मुकुलित परितापां प्राणिनां मौक्तिकैः स्वै:<br>
अमृत मिव दुहानामाद्रिये पादुके त्वाम् ।<br>
विषधर पण पंक्तिर् यत्प्रभावेन मन्ये <br>
ललित नटन योग्यं रङ्गमासीन् मुरारे:॥ १८.३९॥ ६४९॥<br>
<br>
सकृदपि विन तानां त्रास मुन्मूल यन्तीं<br>
     त्रिभुवन महनीयां त्वामुपाश्रित्य नूनम् ।<br>
न जहति निज कान्तिं पादुके रङ्गभर्तु:<br>
     चरण नख मणीनां सन्निधौ मौक्तिकानि ॥ १८.४०॥ ६५०॥<br>
<br>
भुवन मिद मशेषं बिभ्रतो रङ्गभर्तुः<br>
     पदकमल मिदं ते पादुके धारयन्त्याः ।<br>
चिर विहरण खेदात् सम्भृतानां भजन्ति<br>
     श्रमजल कणिकानां सम्पदं मौक्तिकानि ॥ १८.४१॥ ६५१॥<br>
<br>
प्रकटित यशसां ते पादुके रङ्गभर्तु:<br>
     विगुणित नख चन्द्र ज्योतिषां मौक्तिकानाम् ।<br>
करणविलय वेला कातरस्यास्य जन्तोः<br>
     शमयति परितापं शाश्वती चन्द्रिकेयम् ॥ १८.४२॥ ६५२॥<br>
<br>
10-Nov-2024 [Ends]<br>
<br>
16-Nov-2024<br>
<br>
दिव्यं धाम स्थिरमभियतां देवि मुक्तामणीनां<br>
     मध्ये कश्चिद् भवति मधुजित् पादुके तावकानाम् ।<br>
न्यस्तो नित्यं निजगुण गण व्यक्ति हेतोर् भवत्याम्<br>
     आत्मज्योतिश् शमित तमसां योगिना मन्तरात्मा ॥ १८.४३॥ ६५३॥<br>
<br>
शुद्धे नित्यं स्थिर परिणतां देवि विष्णोः पदे त्वाम्<br>
     आस्थानीं ताममित विभवां पादुके तर्कयामि ।<br>
आलोकैः स्वैर् भुवन मखिलं दीपवद्व्याप्य कामं<br>
     मुक्ताः शुद्धिं यदुपसदनाद् बिभ्रति त्रासहीनाः ॥ १८.४४॥ ६५४॥<br>
<br>
प्राप्ता शौरेश् चरणकमलं पादुके भक्तिभाजां<br>
     प्रत्यादेष्टुं किमपि वृजिनं प्रापिता मौलिभागम् ।<br>
देवेन त्वं दशशतदृशा दन्तिराजस्य धत्से<br>
     मूर्ध्नि न्यस्ता मुखपट रुचिं मौक्तिकानाम् प्रभाभिः ॥ १८.४५॥ ६५५॥<br>
<br>
तव हरिपादुके पृथुल मौक्तिक रत्नभुवः<br>
     प्रचल दमर्त्य सिन्धु लहरीसह धर्मचराः ।<br>
पद मजरामरं विदधते कथ मम्ब सतां<br>
     प्रणत सुरेन्द्र मौलि पलितङ्करणाः किरणाः ॥ १८.४६॥ ६५६॥<br>
<br>
कपर्दे कस्यापि क्षितिधर पद त्रायिणि तथा<br>
     मुहुर् गङ्गामन्यां क्षरति तव मुक्तामणि महः ।<br>
मुधारम्भः कुम्भस्थल मनुकलं सिञ्चति यथा<br>
     निरालम्बो लम्बोदर कलभ शुण्डार चुलकः ॥ १८.४७॥ ६५७॥<br>
<br>
मुकुन्द पदरक्षिणि प्रगुण दीप्तयस् तावकाः<br>
     क्षरन् त्यमृत निर्झरं कमपि मौक्तिक ग्रन्थयः ।<br>
मनागपि मनीषिणो यदनुषङ्गिनस् तत्क्षणात्<br>
     जरामरण दन्तुरं जहति हन्त तापत्रयम् ॥ १८.४८॥ ६५८॥<br>
<br>
देवः श्रीपदलाक्षया तिलकितस् तिष्ठत्युपर्येव ते<br>
     गौरी पाद सरोज यावक धनी मूले समालक्ष्यते ।<br>
इत्थं जल्पति दुर्मदान् मुरभिदः शुद्धान्त चेटीजने<br>
     प्रायस्त्वं मणिपादुके प्रहसिता मुक्ता मयूखच् छलात् ॥ १८.४९॥ ६५९॥<br>
<br>
रङ्गे शचरण रक्षा<br>
सा मे विदधातु शाश्वतीं शुद्धिम् ।<br>
यन् मौक्तिक प्रभाभिः<br>
श्वेत द्वीप मिव सह्यजा द्वीपम् ॥ १८.५०॥ ६६०॥<br>
<br>
इति कवितार्किक सिंहस्य सर्वतन्त्रस्व तन्त्रस्य श्रीमद् वेङ्कटनाथस्य<br>
श्रीमद् वेदान्ता चार्यस्य कृतिषु श्रीरङ्गनाथ पादुकासहस्रे<br>
मुक्ता पद्धति रष्टादशी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<br>
१९. मरकतपद्धतिः (२०)<br>
<br>
वन्दे गारुत्मतीं वृत्त्या मणिस्तोमैश्च पादुकाम् ।<br>
यया नित्यं तुलस्येव हरितत्वं प्रकाश्यते ॥ १९.१॥ ६६१॥<br>
<br>
सविलास गतेषु रङ्गभर्तु:<br>
     त्वदधीनेषु बहिष्कृतो गरुत्मान् ।<br>
अधिगच्छति निर्वृतिं कथञ्चित्<br>
     निजरत्नैस् त्वयि पादुके निविष्टैः ॥ १९.२॥ ६६२॥<br>
<br>
समये मणिपादुके मुरारे:<br>
     मुहुरन्तः पुर मुग्ध चेटिकास्ते ।<br>
हरितान् हरिदश्मनां मयूखां<br>
     तुलसी पल्लव शङ्कया क्षिपन्ति ॥ १९.३॥ ६६३॥<br>
<br>
हरितः सहसा हरिन् मणीनां<br>
     प्रभया रङ्ग नरेन्द्र पादरक्षे ।<br>
तुलसी दलसम्पदं दधाति<br>
     त्वयि भक्तैर् निहितः प्रसूनराशिः ॥ १९.४॥ ६६४॥<br>
<br>
प्रसादयन्ती मणिपादुके त्वं<br>
     विक्षेप योगेन विहार वेलाम् ।<br>
हरिन् मनोज्ञा हरिकान्ति सिन्धोः<br>
     सन्दृश्यसे शैवल मञ्जरीव ॥ १९.५॥ ६६५॥<br>
<br>
बध्नासि रङ्गेश्वर पादरक्षे<br>
     हरिन् मणीनां प्रभया स्फुरन्त्या ।<br>
चूडापदेषु श्रुति सुन्दरीणां<br>
     माङ्गल्य दूर्वाङ्कुर माल्य पङ्क्तिम् ॥ १९.६॥ ६६६॥<br>
<br>
अच्छेद्य रश्मि नियतैर् घटिता हरिद्भिः<br>
     सद्वर्त्मना गतिमती मणिपादरक्षे ।<br>
सन्दृश्यसे सवितृ मण्डल मध्य भाजो<br>
     रङ्गेश्वरस्य रथ सम्पदि वापरा त्वम् ॥ १९.७॥ ६६७॥<br>
<br>
श्यामायमान निगमान्त वनोपकण्ठाः<br>
     स्थाने पदावनि हरिन् मणयस् त्वदीयाः ।<br>
पर्यन्त शाद्वलवतीं प्रथयन्ति नित्यं<br>
     नारायणस्य रुचिरां नख रश्मि गङ्गाम् ॥ १९.८॥ ६६८॥<br>
<br>
उद्दिश्य कामपि गतिं मणिपादरक्षे<br>
     रङ्गेश्वरस्य चरणे विनिवेशितात्मा ।<br>
प्रायो हरिन्मणि रुचा दृढ भक्ति बन्धा<br>
     प्रादुष्करोति भवती तुलसी वनानि ॥ १९.९॥ ६६९॥<br>
<br>
सेवार्थ मागतवतां त्रिदशेश्वराणां<br>
     चूडामणि प्रकरशालिषु मौलिषु त्वम् ।<br>
संवर्तयस् यसुर मर्दन पादरक्षे<br>
     स्वेनाश्म गर्भ महसा शुक पङ्क्ति शोभाम् ॥ १९.१०॥ ६७०॥<br>
<br>
16-Nov-2024 [Ends]<br>
<br>
1-Dec-2024<br>
Mam in Chennai<br>
<br>
दर परिणत दूर्वा वल्लरी निर्विशेषै:<br>
     मरकत शकलानां मांसलै रंशुजालैः ।<br>
पशुपति विधृता त्वं तस्य पाणौ निषण्णं<br>
     मधुरिपु पदरक्षे वञ्चयस् येण शावम् ॥ १९.११॥ ६७१॥<br>
<br>
हरिचरण सरोज न्यास योग्यं भवत्याः<br>
     प्रगुण मभिलषन्त्यो वर्ण लाभं तुलस्यः ।<br>
प्रतिदिन मुपहारैः पादुके तावकानां<br>
     मरतक शकलाना माश्रयन्ते मयूखान् ॥ १९.१२॥ ६७२॥<br>
<br>
हरितमणि मयूखै रञ्चिताध्यात्म गन्धै:<br>
     दिशसि चरण रक्षे जात कौतूहला त्वम् ।<br>
दनुजमथन लीला दारिकाणा मुदारां<br>
     दमनक दलपङ्क्तिं देवि मौलौ श्रुतीनाम् ॥ १९.१३॥ ६७३॥<br>
<br>
अधिगत बहुशाखै रश्मगर्भ प्रसूतै:<br>
     मधुरिपु पदरक्षे मेचकै रंशुजालैः ।<br>
अनितर शरणानां नून मारण्य कानां<br>
     किमपि जनयसि त्वं कीचकारण्य दुर्गम् ॥ १९.१४॥ ६७४॥<br>
<br>
प्रचुर निगम शाखां पादुके रङ्गिणस्त्वां<br>
     चरण नख मयूखैश् चारु पुष्पानु बन्धाम् ।<br>
मरतक दलरम्यां मन्महे सञ्जरन्तीं<br>
     कनक सरिदनूपे काञ्चि दुद्यान लक्ष्मीम् ॥ १९.१५॥ ६७५॥<br>
<br>
नख किरण निकायैर् नित्य माविर् मृणाले<br>
     महित रस विशेषे मेचकै रंशुभिस्ते ।<br>
परिकलयसि रम्यां पादुके रङ्गभर्तुः<br>
     पदकमल समीपे पद्मिनी पत्र पङ्क्तिम् ॥ १९.१६॥ ६७६॥<br>
<br>
अनिमिष युवतीना मार्त नादोप शान्त्यै<br>
     त्वयि विनिहित पादे लीलया रङ्गनाथे ।<br>
दधति चरण रक्षे दैत्य सौधानि नूनं<br>
     मरकत रुचिभिस्ते मङ्क्षु दूर्वाङ्कुराणि ॥ १९.१७॥ ६७७॥<br>
<br>
विपुल तम महोभिर् वीत दोषानुषङ्गं<br>
     विलस दुपरि नैल्यं देवि विष्णोः पदं तत् ।<br>
पृथु मरकत दृश्यां प्राप्य पादावनि त्वां<br>
     प्रकट यति समन्तात् संप्रयोगं हरिद्भिः ॥ १९.१८॥ ६७८॥<br>
<br>
पद्मा भूम्योः प्रणय सरणिर् यत्र पर्याय हीना<br>
     यत्संसर्गा दनघ चरिताः पादुके कामचाराः ।<br>
तारासक्तं तमिह तरुणं प्रीणयन्ते जरत्यो<br>
     नित्य श्यामास्तव मरतकैर् नून माम्नायवाचः ॥ १९.१९॥ ६७९॥<br>
<br>
स्थल कमलीनीव काचित्<br>
चरणावनि भासि कमल वासिन्याः ।<br>
यन् मरतक दलमध्ये<br>
यः कश्चिदसौ समीक्ष्यते शौरिः ॥ १९.२०॥ ६८०॥<br>
<br>
इति कवितार्किक सिंहस्य<br>
सर्वतन्त्र स्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु<br>
श्री रङ्गनाथ पादुकासहस्रे<br>
मरतक पद्धति रेकोनविंशी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<br>
२०. इन्द्र नील पद्धतिः (३०)<br>
<br>
हरिणा हरिनीलैश्च प्रति यत्नवतीं सदा ।<br>
अयत्नलभ्य निर्वाणा माश्रये मणिपादुकाम् ॥ २०.१॥ ६८१॥<br>
<br>
हरि रत्न मरीचयस् तवैते<br>
नव नीली रस निर्विशेष वर्णाः ।<br>
श्रुति मूर्धनि शौरि पादरक्षे<br>
पलितानुद्भव भेषजं भवन्ति ॥ २०.२॥ ६८२॥<br>
<br>
अलकैरिव बिम्बितैः श्रुतीनां<br>
हरिनीलैः सृजसि त्व मुन्मयूखैः ।<br>
कमला दयितस्य पादरक्षे<br>
करुणोदन्वति शैवल प्ररोहान् ॥ २०.३॥ ६८३॥<br>
<br>
अनघैर् हरिनील पद्धतीनां<br>
प्रथमानैर् मणिपादुके मयूखैः ।<br>
अधरी कुरुषे रथाङ्गपाणे:<br>
अमिता मूर्ध्व मवस्थितस्य कान्तिम् ॥ २०.४॥ ६८४॥<br>
<br>
चरणावनि भाति सह्य कन्या<br>
हरिनील द्युतिभिस् तवानुविद्धा ।<br>
वसुदेव सुतस्य रङ्गवृत्ते: <br>
यमुनेव स्वय मागता समीपम् ॥ २०.५॥ ६८५॥<br>
<br>
अवधीरित देवतान्तराणाम्<br>
अनघैस्त्वं मणिपादुके मयूखैः ।<br>
हरिनील समुद्भवैर् विधत्से<br>
हरिसारूप्य मयत्नतो जनानाम् ॥ २०.६॥ ६८६॥<br>
<br>
नेत्रेषु पुंसां तव पादरक्षे<br>
     नीलाश्म भासा निहिताञ्जनेषु ।<br>
श्रिया समं संश्रित रङ्गकोश:<br>
     निधिः स्वयं व्यक्ति मुपैति नित्यम् ॥ २०.७॥ ६८७॥<br>
<br>
अभङ्गुरा मच्युत पादरक्षे<br>
मान्यां महानील रुचिं त्वदीयाम् ।<br>
निश्श्रेय सद्वारक वाटिकायाः<br>
शङ्के समुद्भाटन कुञ्चिकां नः ॥ २०.८॥ ६८८॥<br>
<br>
जीवयत् यमृत वर्षिणी प्रजा:<br>
तावकी दनुज वैरि पादुके ।<br>
घोर संसरण घर्म नाशिनी<br>
कालिकेव हरिनील पद्धतिः ॥ २०.९॥ ६८९॥<br>
<br>
शतम खोपल भङ्ग मनोहरा<br>
विहरसे मुर मर्दन पादुके ।<br>
मणि किरीट गणेषु दिवौकसां<br>
मधुकरीव मनोहर पङ्क्तिषु ॥ २०.१०॥ ६९०॥<br>
<br>
1-Dec-2024 [Ends]<br>
<br>
29-Dec-2024<br>
<br>
अन्विच्छतां किमपि तत्त्व मनन्य दृश्यं<br>
     सम्यक् प्रकाश जननी धृत कृष्णरूपा ।<br>
पादावनि स्फुरसि वासव रत्न रम्या<br>
     मध्ये समाधि नयनस्य कनीनिकेव ॥ २०.११॥ ६९१॥<br>
<br>
मातः सलील मधिगम्य विहार वेलां<br>
     कान्तिं समुद्वहसि काञ्चन पादुके त्वम् ।<br>
लक्ष्मी कटाक्ष रुचिरैर् हरिनील रत्नै:<br>
     लावण्य सिन्धु पृषतै रिव रङ्गधाम्नः ॥ २०.१२॥ ६९२॥<br>
<br>
क्लृप्ताव कुण्ठन विधिर् मणिपादरक्षे<br>
     नीलांशुकैर् वलभिदश्म समुद्भवैस्ते ।<br>
सङ्गच्छते मुनि जनस्य मतिः समाधौ<br>
     रात्रौ समस्त जगतां रमणेन लक्ष्म्याः ॥ २०.१३॥ ६९३॥<br>
<br>
द्रष्टुं कदाचन पदावनि नैव जन्तुः<br>
     शक्नोति शाश्वत  निधिं निहितं गुहायाम् ।<br>
कृष्णानुरूप हरिनील विशेष दृश्या<br>
     सिद्धाञ्जनं त्वमसि यस्य न देवि दृष्टेः ॥ २०.१४॥ ६९४॥<br>
<br>
प्रत्येमि रङ्ग नृपतेर् मणिपादुके त्वां<br>
     कृष्णान्तरङ्ग रुचिर्भिर् हरिनील रत्नैः ।<br>
विश्वापराध सहनाय पदं तदीयं<br>
     विश्वम्भरां भगवतीं समये भजन्तीम् ॥ २०.१५॥ ६९५॥<br>
<br>
मत्वा मषीं परिमितां भवती तदन्यां<br>
     वैकुण्ठ पादरसिके मणिपादुके स्वान् ।<br>
अङ्क्ते स्वयं किरण लेपिभि रिन्द्रनीलै:<br>
     आशातटेषु ललिता नपदान वर्णान् ॥ २०.१६॥ ६९६॥<br>
<br>
वलमथन मणीनां धामभिस् तावकानां<br>
     मधुरिपु पदरक्षे वासरै रव्यपेता ।<br>
अभिसरण पराणां वल्लवीनां तदाऽऽसीत् <br>
     छमित गुरुभयार्तिः शर्वरी काचिदन्या ॥ २०.१७॥ ६९७॥<br>
<br>
2 times<br>
शतमख मणि भङ्गै रुन्मयूखैर् दिशन्ती<br>
     शरण मुपगतानां रङ्गनाथेन साम्यम् ।<br>
प्रथयसि जगति त्वं पादुके हैतुकानाम्<br>
     उपनिष दुपगीतां तत्क्रतु न्याय वार्ताम् ॥ २०.१८॥ ६९८॥<br>
<br>
परिचरति विधौ त्वां पादुके रङ्गभर्तुः<br>
     पद सरसिज भृङ्गैर् भासुरै रिन्द्रनीलैः ।<br>
प्रकटित यमुनौघा भक्तिनम्रस्य शम्भोः<br>
     परिणमयसि चूडा विष्णुपद्याः प्रयागम् ॥ २०.१९॥ ६९९॥<br>
<br>
पद किसलय सङ्गात् पादुके पत्रलश्री:<br>
     नखमणिभि रुदारैर् नित्य निष्पन्न पुष्पा ।<br>
शतमख मणिनीला शौरि लावण्य सिन्धो:<br>
     निबिडतम तमाला काऽपि वेलावनी त्वम् ॥ २०.२०॥ ७००॥<br>
<br>
त्वयि विनिहित मेतत् केऽपि पश्यन्ति मन्दाः<br>
     शतमख मणि जालं शार्ङ्गिणः पादरक्षे ।<br>
वयमिद मिह विद्मः प्राणिनां भावुकानां<br>
     हृदय गृह गुहाभ्यः पीतमन्धं तमिस्रम् ॥ २०.२१॥ ७०१॥<br>
<br>
क्लृप्त श्यामा मणिभि रसितैः कृष्ण पक्षेण जुष्टा<br>
     श्रेयः पुंसां जनयसि गतिं दक्षिणा मुद्वहन्ती ।<br>
तेनास्माकं प्रथयसि परं पादुके तत्त्वविद्भि:<br>
     मौलौ दृष्टां निगम वचसां मुक्ति कालाव्यवस्थाम् ॥ २०.२२॥ ७०२॥<br>
<br>
सद्भिर् जुष्टा समुदित विधुर् जैत्र यात्रा विनोदेषु<br>
     आतन्वाना रजनि मनघा मिन्द्रनीलांशुजालैः ।<br>
चित्रं ख्याता कुमुद वनतः पादुके पुष्यसि त्वं<br>
     व्याकोचत्वं विबुध वनिता वक्त्र पङ्केरु हाणाम् ॥ २०.२३॥ ७०३॥<br>
<br>
नित्यं लक्ष्मी नयन रुचिरैः शोभिता शक्रनीलैः<br>
     सालग्राम क्षितिरिव शुभैः शार्ङ्गिणो रूपभेदैः ।<br>
साकेतादेः समधिक गुणां सम्पदं दर्शयन्ती<br>
     मुक्तिक्षेत्रं मुनिभि रखिलैः पादुके गीयसे त्वम् ॥ २०.२४॥ ७०४॥<br>
<br>
पाद न्यास प्रिय सहचरीं पादुके वासगेहात्<br>
     त्वा मारुह्य त्रिचतुर पदं निर्गते रङ्गनाथे ।<br>
अन्तः स्निग्धै रसुर महिला वेणि विक्षेप मित्रैः<br>
     श्यामच्छायं भवति भवनं शक्र नीलांशुभिस्ते ॥ २०.२५॥ ७०५॥<br>
<br>
या ते बाह्याङ्गण मभियतः पादुके रङ्गभर्तुः<br>
     सञ्चारेषु स्फुरति विततिः शक्रनील प्रभायाः ।<br>
विष्वक्सेन प्रभृतिभि रसौ गृह्यते वेत्रहस्तै:<br>
     भ्रूविक्षेपस् तव दिविषदां नून माह्वानहेतुः ॥ २०.२६॥ ७०६॥<br>
<br>
अक्ष्णो रञ्जन कल्पना यवनिका लास्य प्रसूतेर् गते:<br>
     चिद् गङ्गा यमुना मुकुन्द जलधेर् वेला तमालाटवी ।<br>
कान्ता कुन्तल सन्ततिः श्रुति वधू कस्तूरि कालङ्क्रिया<br>
     नित्यं रत्नपदावनि स्फुरति ते नीलामणि श्रेणिक्रा ॥ २०.२७॥ ७०७॥<br>
<br>
निरन्तर पुरन्दरो पलभुवं द्युतिं तावकीम्<br>
     अवैमि मणिपादुके सरणि सङ्गिनीं रङ्गिणः ।<br>
तदीय नव यौवन द्विरदमल्ल गण्डस्थली-<br>
     गलन् मदझलञ्झला बहुल कज्जल श्यामिकाम् ॥ २०.२८॥ ७०८॥<br>
<br>
प्रतीमस्त्वं पादावनि भगवतो रङ्गवसते:<br>
     घनीभूता मित्थं पदकमल माध्वी परिणतिम् ।<br>
स्फुरन्तः पर्यन्ते मदगरिम निष्पन्द मधुप-<br>
     प्रसक्तिं यत्रैते विदधति महानीलमणयः ॥ २०.२९॥ ७०९॥<br>
<br>
नमतां निजेन्द्र नील-<br>
     प्रभवेन मुकुन्दपादुके भवती ।<br>
तमसा निरस्यति तमः<br>
     कण्टक मिव कण्टकेनैव ॥ २०.३०॥ ७१०॥<br>
<br>
इति कवितार्किक सिंहस्य सर्वतन्त्रस्व तन्त्रस्य श्रीमद्वङ्केट नाथस्य<br>
श्रीमद्वेदान्ता चार्यस्य कृतिषु श्रीरङ्गनाथ पादुकासहस्रे<br>
इन्द्रनील पद्धतिर् विंशी ॥<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
<br>
२१. बिम्ब प्रतिबिम्ब पद्धतिः (२०)<br>
<br>
शौरेः शुद्धान्त नारीणां विहार मणिदर्पणम् ।<br>
प्रसत्तेरिव संस्थानं पदत्राणमुपास्महे ॥ २१.१॥ ७११॥<br>
<br>
29-Dec-2024 [Ends]<br>
<br>
4-Jan-2025<br>
<br>
कमलापति पादुके कदाचित्<br>
     विहगेन्द्रस् त्वयि बिम्बितो बिभाति।<br>
सविलास गतेऽपि रङ्गभर्तु:<br>
     निजमात्मान मिवोप धातु कामः ॥ २१.२॥ ७१२॥<br>
<br>
मणिपङ्क्तिषु ते दिशा मधीशाः<br>
     प्रतिबिम्बानि निजानि वीक्षमाणाः ।<br>
अभियन्ति मुकुन्द पादुके त्वाम्<br>
     अधिकारान्तर सृष्टि शङ्कयेव ॥ २१.३॥ ७१३॥<br>
<br>
मणि मौलि शतेन बिम्बितेन<br>
     प्रणतानां परितः सुरासुराणाम् ।<br>
मुरभिन् मणिपादुके महिम्ना<br>
     युगपत् तेषु समर्पितेव भासि ॥ २१.४॥ ७१४॥<br>
<br>
उपनीत मुपायनं सुरेन्द्रैः<br>
     प्रतिबिम्ब च्छलतस् त्वयि प्रविष्टम् ।<br>
स्वय मेव किल प्रसाद भूम्ना<br>
     प्रतिगृह्णासि मुकुन्द पादुके त्वम् ॥ २१.५॥ ७१५॥<br>
<br>
रङ्गेश्वरस्य नव पल्लव लोभनीयौ<br>
     पादौ कथन्नु कठिना स्वय मुद्वहेयम् ।<br>
इत्याकलय्य नियतं मणिपादुके त्वं<br>
     पद्मास्तरं वहसि तत् प्रतिबिम्ब लक्षात् ॥ २१.६॥ ७१६॥<br>
<br>
पादार्पणात् प्रथमतो हरि दश्मरम्ये<br>
     मध्ये तव प्रतिफलन् मणिपादरक्षे ।<br>
मन्ये निदर्शयति रङ्गपतिर् युगान्ते<br>
     न्यग्रोध पत्र शयितं निजमेव रूपम् ॥ २१.७॥ ७१७॥<br>
<br>
यात्रावसान मधिगच्छति रङ्गनाथे<br>
     विश्राणयस् यनुपदं मणिपादुके त्वम् ।<br>
प्रायः प्रयाण समये प्रतिबिम्बि तानां<br>
     तीर्थावगाह मपरं त्रिदशेश्वराणाम् ॥ २१.८॥ ७१८॥<br>
<br>
उच्चावचेषु तव रत्न गणेषु मात:<br>
     वेधाः प्रयाण समये प्रतिबिम्बिताङ्गः ।<br>
आशङ्कते मुरभिदो मणिपादुके त्वाम्<br>
     आगामि कल्प कमलासन पङ्क्ति गर्भाम् ॥ २१.९॥ ७१९॥<br>
<br>
आलोक रश्मि नियतां मणिपादुके त्वाम्<br>
     आरुह्य सञ्चरति रङ्गपतौ सलीलम् ।<br>
अन्तः पुरेषु युगपत् सुदृशो भजन्ते<br>
     डोलाधिरोहण रसं त्वयि बिम्बिताङ्ग्यः ॥ २१.१०॥ ७२०॥<br>
<br>
कालेषु राघव पदावनि भक्ति नम्रः<br>
     कार्याणि देवि भरतो विनिवेदयंस्ते ।<br>
त्वद् रत्न बिम्बत तयाऽपि मुहुः स्वकीयां<br>
     राजासन स्थिति मवेक्ष्य भृशं ललज्जे ॥ २१.११॥ ७२१॥<br>
<br>
प्रत्यागते विजयिनि प्रथमे रघूणां<br>
     विन्यस्यति त्वयि पदं मणिपादरक्षे ।<br>
रत्नौघ बिम्बित निशाच रवानरां त्वां<br>
     पूर्वक्षणस्थ मिव पुष्पक मन्वपश्यन् ॥ २१.१२॥ ७२२॥<br>
<br>
वैयाकुलीं शमयितुं जगतो वहन्त्या<br>
     रक्षाधुरां रघु धुरन्धर पादरक्षे ।<br>
प्राज्यं यशः प्रचुर चामर बिम्बलक्षात्<br>
     प्रायस् त्वया कबलितं प्रतिभूपतीनाम् ॥ २१.१३॥ ७२३॥<br>
<br>
प्रतिदिश मुपयाते देवि यात्रोत्सवार्थं<br>
     त्वयि विहरण काले बिम्बिते जीवलोके ।<br>
वहसि मणिगणैस् त्वं पादुके रङ्गभर्तुः<br>
     कबलित सकलार्थां काञ्चिदन्या मवस्थाम् ॥ २१.१४॥ ७२४॥<br>
<br>
भगवति गरुडस्थे वाहनस्थाः सुरेन्द्रा:<br>
     त्वयि विनिहित पादे भूमिमे वाश्रयन्ति ।<br>
तदपि चरणरक्षे रत्नजाले त्वदीये<br>
     प्रतिफलित निजाङ्गास् तुल्यवाहा भवन्ति ॥ २१.१५॥ ७२५॥<br>
<br>
स्वच्छाकारां सुरयुवतयः स्वप्रतिच्छन्द लक्षात्<br>
     गाहन्ते त्वां प्रणति समये पादुके साभिमानाः ।<br>
स्त्री रत्नानां परिभव विघौ सृष्टि मात्रेण दक्षां<br>
     नीचैः कर्तुं नरसखमुने रुर्वशी मूरुजाताम् ॥ २१.१६॥ ७२६॥<br>
<br>
स्वेच्छा केलिप्रियसहचरीं स्वच्छ रत्नाभिरामां<br>
     स्थाने स्थाने निहित चरणो निर्विशन् रङ्गनाथः ।<br>
सञ्चारान्ते सह कमलया शेष शय्याधि रूढ:<br>
     त्यक्त्वाऽपि त्वां त्यजति न पुनः स्वप्रतिच्छन्द लक्षात् ॥ २१.१७॥ ७२७॥<br>
<br>
त्वामेवैका मधिगतवतः केलि सञ्चार काले<br>
     पार्श्वे स्थित्वा विनिहित दृशोः पादुकेऽ नन्यलक्ष्यम् ।<br>
त्वद् रत्नेषु प्रतिफलितयोर् नित्य लक्ष्य प्रसादा<br>
     पद्मा भूम्योर् दिशति भवती पादसेवां मुरारेः ॥ २१.१८॥ ७२८॥<br>
<br>
एकामेकः किल निरविशत् पादुके द्वारकायां<br>
     क्रीडा योगी कृतबहुतनुः षोडशस्त्री सहस्रे ।<br>
शुद्धे देवि त्वदुपनिहिते बिम्बितो रत्नजाले<br>
     भुङ्क्ते नित्यं स खलु भवतीं भूमिकानां सहस्रैः ॥ २१.१९॥ ७२९॥<br>
<br>
हरिपद नखेषु भवती<br>
प्रतिफलति तवैतदपि रत्नेषु ।<br>
उचिता मिथः पदावनि<br>
बिम्ब प्रतिबिम्बता युवयोः ॥ २१.२०॥ ७३०॥<br>
<br>
इति कवितार्किक सिंहस्य सर्वतन्त्र स्वतन्त्रस्य श्रीमद् वेङ्कटनाथस्य<br>
श्रीमद् वेदान्ताचार्यस्य कृतिषु श्री रङ्गनाथ पादुकासहस्रे<br>
बिम्ब प्रतिबिम्ब पद्धति रेकविंशी ॥<br>
<br>
4-Jan-2025 [Ends]<br>
<br>
5-Jan-2025<br>
<hr style="border: none; border-top: 8px solid blue; border-bottom: 8px solid blue; height: 16px; background: linear-gradient(to right, blue, cyan);" />
२२. काञ्चन पद्धतिः (२०)<br>
<br>
कल्याण प्रकृतिं वन्दे<br>
     भजन्तीं काञ्चन श्रियम् ।<br>
पदार्हां पादुकां शौरेः<br>
     पद एव निवेशिताम् ॥ २२.१॥ ७३१॥<br>
<br>
मधुजित्तनु कान्ति तस्कराणां<br>
जलदाना मभयं विधातु कामा ।<br>
चपलेव तदङ्घ्रि माश्रयन्ती<br>
भवती काञ्चन पादुके विभाति ॥ २२.२॥ ७३२॥<br>
<br>
निकषीकृत रम्य कृष्ण रत्ना<br>
भवती काञ्चन सम्पदं व्यनक्ति ।<br>
परिपुष्यति पादुके यदीक्षा<br>
सहसा नः सम लोष्ट काञ्चनत्वम् ॥ २२.३॥ ७३३॥<br>
<br>
सुरभिर् निगमैः समग्र कामा<br>
कनकोत्कर्षवती पदावनि त्वम् ।<br>
दिशसि प्रतिपन्न माधवश्री:<br>
अनिशोन्निद्र मशोक वैभवं नः ॥ २२.४॥ ७३४॥<br>
<br>
सति वर्णगुणे सुवर्ण जाते:<br>
     जगतिर् व्यात मसौरभा दवर्णम् ।<br>
श्रुति सौरभ शालिना स्वहेम्ना<br>
     भवती शौरि पदावनि व्युदास्थत् ॥ २२.५॥ ७३५॥<br>
<br>
प्रतिपन्न मयूरकण्ठ धाम्ना<br>
परिशुद्धेन पदावनि स्वकेन ।<br>
कमलास्तन भूषणोचितं तद्<br>
भवती रत्न मलङ्करोति हेम्ना ॥ २२.६॥ ७३६॥<br>
<br>
कान्त्या परं पुरुष माप्रणखात् सुवर्णं<br>
     कर्तुं क्षमा त्वमसि काञ्चन पादरक्षे ।<br>
अन्यादृशीं दिशसि या विनतस्य दूरात्<br>
     आरग्वधस् तबक सम्पद मिन्दुमौलेः ॥ २२.७॥ ७३७॥<br>
<br>
चन्द्राकृतिः कथ मकल्पयथास् तदानीं<br>
     वैमानिक प्रणयिनी वदनाम्बुजानाम् ।<br>
विक्रान्ति काल विततेन निजेन धाम्ना<br>
     बालातपं बलिविमर्दन पादुके त्वम् ॥ २२.८॥ ७३८॥<br>
<br>
लेभे तदा प्रभृति नून मियं भवत्याः<br>
     कान्त्या कवेर तनया कनकापगात्वम् ।<br>
यावन् मुकुन्द पद हेम पदावनि त्वं<br>
     पुण्यं विभूषितवती पुलिनं तदीयम् ॥ २२.९॥ ७३९॥<br>
<br>
चित्रं सरोज निलया सहितस्य शौरे:<br>
     वासोचितानि चरणावनि संविधित्सोः ।<br>
सद्यो विकास मुपयान्ति समाधि भाजां<br>
     चन्द्रातपेन तव मानस पङ्कजानि ॥ २२.१०॥ ७४०॥<br>
<br>
त्वय्येव पाद मधिरोप्य नवं प्रवाहं<br>
     नाथे पदावनि निशामयितुं प्रवृत्ते ।<br>
आत्मीय काञ्चन रुचा भवती विधत्ते<br>
     हेमारविन्द भरिता मिव हेम सिन्धुम् ॥ २२.११॥ ७४१॥<br>
<br>
विहरति पुलिनेषु त्वत्सखे रङ्गनाथे<br>
     कनकसरि दियं ते पादुके हेमधाम्ना ।<br>
वहति सलिल केली स्रस्त चोलावरोध-<br>
     स्तन कलश हरिद्रा पङ्क पिङ्गा मवस्थाम् ॥ २२.१२॥ ७४२॥<br>
<br>
सुरभि निगम गन्धा सौम्य पद्माकरस्था<br>
     कनक कमलि नीव प्रेक्ष्यसे पादुके त्वम् ।<br>
भ्रमर इव सदा त्वां प्राप्त नानाविहारः<br>
     शतमख मणिनीलः सेवते शार्ङ्गधन्वा ॥ २२.१३॥ ७४३॥<br>
<br>
कनकरुचिर वर्णां पादुके सह्यसिन्धुः<br>
     श्रिय मिव महनीयां सिन्धुराजस्य पत्नी ।<br>
स्वय मिह सविधस्था सौम्य जामातृ युक्तावम्<br>
     उपचरति रसेन त्वाम पत्याभि मानात् ॥ २२.१४॥ ७४४॥<br>
<br>
अनुकल मुपजीव्या दृश्यसे निर्जराणां<br>
     त्रिपुर मथन मौलौ शेखरत्वं दधासि ।<br>
प्रतिपद मधिगम्य प्राप्त श‍ृङ्गाऽसि शौरे:<br>
     तदपि चरणरक्षे पूर्ण चन्द्राकृतिस् त्वम् ॥ २२.१५॥ ७४५॥<br>
<br>
कनकमपि तृणं ये मन्वते वीतरागा:<br>
     तृणपि कनकं ते जानते त्वत् प्रकाशैः ।<br>
मधुरिपु पदरक्षे यत् त्वदर्थोपनीतान्<br>
     परिणमयसि हैमान् देवि दूर्वाङ्कुरादीन् ॥ २२.१६॥ ७४६॥<br>
<br>
विशुद्धि मधिगच्छति ज्वलन सङ्गमात् काञ्चनं<br>
     विदन्ति च जगन्ति तन्न खलु तद्विपर्यस्यति ।<br>
कथं कनक पादुके कमल लोचने साक्षिणि<br>
     त्वयैव परिशुद्धता हुत भुजोऽपि जाघट्यते ॥ २२.१७॥ ७४७॥<br>
<br>
तारासङ्ग प्रथित विभवां चारुजाम्बून दाभां<br>
     त्वामारूधस् त्रिदश महितां पादुके रङ्गनाथः ।<br>
सञ्चारिण्यां सुर शिखरिणस् तस्थुषा मेखलायां<br>
     धत्ते मत्त द्विरद पतिना साम्य कक्ष्यां समीक्ष्याम् ॥ २२.१८॥ ७४८॥<br>
<br>
(2 times)<br>
to ward off graha dosham<br>
कनक रुचिरा काव्या ख्याता शनैश् चरणोचिता<br>
श्रितगुरुबुधा भास्वद्रूपा द्विजाधिप सेविता ।<br>
विहित- विभवा नित्यं विष्णोः पदे मणिपादुके<br>
त्वमसि महति विश्वेषां नः शुभा ग्रहमण्डली ॥ २२.१९॥ ७४९॥<br>
<br>
प्रज्वलित पञ्चहेति:<br>
हिरण्मयीं त्वां हिरण्य विलयार्हः ।<br>
आवहतु जातवेदाः<br>
श्रियमिव नः पादुके नित्यम् ॥ २२.२०॥ ७५०॥<br>
<br>
इति कवितार्किक सिंहस्य सर्वतन्त्र स्वतन्त्रस्य श्रीमद् वेङ्कटनाथस्य<br>
श्रीमद् वेदान्ताचार्यस्य कृतिषु श्रीरङ्गनाथ पादुकासहस्रे<br>
काञ्चन पद्धति र्द्वाविंशी ॥<br>
<br>
२३. शेष पद्धतिः (१०)<br>
<br>
सृष्टां भूमावनन्तेन नित्यं शेष समाधिना ।<br>
अहं सम्भावयामि त्वामात्मान मिव पादुके ॥ २३.१॥ ७५१॥<br>
<br>
5-Jan-2025 [Ends]<br>
<br>
11-Jan-2025<br>
पद्माभोगात्पादुके रङ्गभर्तुः<br>
     पादस्पर्शाद्भोगमन्यं प्रपित्सोः ।<br>
शेषस्यैकां भूमिकामब्रवीत् त्वा-<br>
     माचार्याणामग्रणिर्यामुनेयः ॥ २३.२॥ ७५२॥<br>
<br>
शेषत्वमम्ब यदि संश्रयति प्रकामं<br>
     त्वद्भूमिकां समधिगम्य भुजङ्गराजः ।<br>
त्वामेव भक्तिविनतैर्वहतां शिरोभिः<br>
     काष्ठां गतं तदिह केशवपादरक्षे ॥ २३.३॥ ७५३॥<br>
<br>
मा भूदियं मयि निषण्णपदस्य नित्यं<br>
     विश्वम्भरस्य वहनाद्व्यथितेति मत्वा ।<br>
धत्से बलाभ्यधिकया मणिपादुके त्वं<br>
     शेषात्मना वसुमतीं निजयैव मूर्त्या ॥ २३.४॥ ७५४॥<br>
<br>
तत्तादृशा निजबलेन निरूढकीर्तिः<br>
     शेषस्तवैव परिणामविशेष एषः ।<br>
रामेण सत्यवचसा यदनन्यवाह्यां<br>
     वोढुं पुरा वसुमतीं भवती नियुक्ता ॥ २३.५॥ ७५५॥<br>
<br>
शेषत्वसीमनियतां मणिपादरक्षे<br>
     त्वामागमाः कुलवधूमिव बालपुत्राः ।<br>
त्वद्रूपशेषशयितस्य परस्य पुंसः<br>
     पादोपधानशयितामुपधानयन्ति ॥ २३.६॥ ७५६॥<br>
<br>
भरतशिरसि लग्नां पादुके दूरतस्त्वां<br>
     स्वतनुमपि ववन्दे लक्ष्मणः शेषभूतः ।<br>
किमिदमिह विचित्रं नित्ययुक्तः सिषेवे<br>
     दशरथतनयः सन् रङ्गनाथः स्वमेव ॥ २३.७॥ ७५७॥<br>
<br>
भूयोभूयः स्तिमितचलिते यस्य सङ्कल्पसिन्धौ<br>
     ब्रह्मेशानप्रभृतय इमे बुद्बुदत्वं भजन्ति ।<br>
तस्यानादेर्युगपरिणतौ योगनिद्रानुरूपं<br>
     क्रीडातल्पं किमपि तनुते पादुके भूमिकाऽन्या ॥ २३.८॥ ७५८॥<br>
<br>
अहीनात्मा रङ्गक्षितिरमणपादावनि सदा<br>
     सतामित्थं त्राणात्प्रथितनिजसत्रत्वविभवा ।<br>
अविद्यायामिन्याः स्पृशसि पुनरेकाहपदवीं<br>
     क्रतूनामाराध्या क्रतुरपिच सर्वस्त्वमसि नः ॥ २३.९॥ ७५९॥<br>
<br>
बहुमुखभोगसमेतैर्निर्मुक्ततया विशुद्धिमापन्नैः ।<br>
शेषात्मिका पदावनि निषेव्यसे शेषभूतैस्त्वम् ॥ २३.१०॥ ७६०॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
शेषपद्धतिस्त्रयोविंशी ॥<br>
<br>
२४. द्वन्द्वपद्धतिः (२०)<br>
<br>
प्रपद्ये पादुकारूपं प्रणवस्य कलाद्वयम् ।<br>
ओतं मितमिदं यस्मिन्ननन्तस्यापि तत्पदम् ॥ २४.१॥ ७६१॥<br>
<br>
मणिपादुकयोर्युगं मुरारेर्मयि नित्यं विदधातु मङ्गलानि ।<br>
अधिकृत्य चराचरस्य रक्शामानुकम्पाक्षमयोरिवावतारः ॥ २४.२॥ ७६२॥<br>
<br>
चरणौ मणिपादुके मुरारेः प्रणतान्पालयितुं प्रपद्यमानम् ।<br>
विपदामिह दैवमानुषीणां प्रतिकारं युवयोर्द्वयं प्रतीमः ॥ २४.३॥ ७६३॥<br>
<br>
मुरभिन्मणिपादुके भवत्योर्विहितो नूनमसौ मिथो विभागः ।<br>
भजतामपरस्परप्रियाणामविरोधाय सुरासुरेश्वराणाम् ॥ २४.४॥ ७६४॥<br>
<br>
अहितोन्मथनाय संश्रितानामलमालोकवशेन शब्दतो वा ।<br>
करयोश्च रथाङ्गपाञ्चजन्यौ मधुहन्तुः पदयोश्च पादुके ये ॥ २४.५॥ ७६५॥<br>
<br>
अवधीरितसाधुपद्धतीनामलसानां मधुवैरिपादुके द्वे ।<br>
इतरेतरसाहचर्यमित्थं प्रतिपन्ने इव दैवपौरुषे नः ॥ २४.६॥ ७६६॥<br>
<br>
पार्श्वयोः सरसिजावसुन्धरे पादयोश्च मणिपादुके युवाम् ।<br>
सन्निकर्षथ न चेन्मधुद्विषः किं करिष्यति कृतागसां गणः ॥ २४.७॥ ७६७॥<br>
<br>
पादुके भवभयप्रतीपयोर्भावयामि युवयोः समागमम् ।<br>
सक्तयोर्दनुजवैरिणः पदे विद्ययोरिव परावरात्मनोः ॥ २४.८॥ ७६८॥<br>
<br>
रङ्गसीमनि रथाङ्गलक्ष्मणश्चिन्तयामि तपनीयपादुके ।<br>
शापदोषशमनाय तत्पदे चक्रवाकमिथुनं कृतास्पदम् ॥ २४.९॥ ७६९॥<br>
<br>
मानयामि जगतस्तमोपहे माधवस्य मणिपादुके युवाम् ।<br>
दक्षिणोत्तरगतिक्रमोचिते पद्धती इव मयूखमालिनः ॥ २४.१०॥ ७७०॥<br>
<br>
रङ्गनाथपदयोरलङ्क्रिया राजते कनकपादुकाद्वयी ।<br>
तद्विभूतियुगलीव तादृशी छन्दतः समविभागमाश्रिता ॥ २४.११॥ ७७१॥<br>
<br>
साक्षात्पदं मधुभिदः प्रतिपादयन्त्यौ<br>
     मानोपपत्तिनियते मणिपादुके द्वे ।<br>
अन्योन्यसङ्गतिवशादुपपन्नचर्याम्-<br>
     आज्ञां श्रुतिस्मृतिमयीमवधारयामि ॥ २४.१२॥ ७७२॥<br>
<br>
विश्वोपकारमधिकृत्य विहारकाले-<br>
     ष्वन्योन्यतः प्रथममेव्परिस्फुरन्त्योः ।<br>
दृष्टान्तयन्ति युवयोर्मणिपादरक्षे<br>
     दिव्यं तदेव मिथुनं दिविषन्निषेव्यम् ॥ २४.१३॥ ७७३॥<br>
<br>
द्वावेव यत्र चरणौ परमस्य पुंसः<br>
     तत्र द्विधास्थितवती मणिपादुके त्वम् ।<br>
यत्रैव दर्शयति देवि सहस्रपात्त्वं<br>
     तत्रापि नूनमसि दर्शिततावदात्मा ॥ २४.१४॥ ७७४॥<br>
<br>
पर्यायतो गतिवशान्मणिपादरक्षे<br>
     पूर्वापरत्वनियमं व्यतिवर्तयन्त्यौ ।<br>
मन्ये युवां महति विष्णुपदे स्फुरन्त्यौ<br>
     सन्ध्ये समस्तजगतामभिवन्दनीये ॥ २४.१५॥ ७७५॥<br>
<br>
अश्रान्तसञ्चरणयोर्निजसंप्रयोगा-<br>
     दम्लानतां चरणपङ्कजयोर्दिशन्त्यौ ।<br>
मान्ये युवां रघुपतेर्मणिपादरक्षे<br>
     विद्ये बलामतिबलां च विचिन्तयामि ॥ २४.१६॥ ७७६॥<br>
<br>
अन्तर्मोहादविदितवतामात्मतत्त्वं यथाव-<br>
     त्पद्यामित्थं परिचितवतां पादुके पापलोक्याम् ।<br>
नित्यं भक्तेरनुगुणतया नाथपादं भजन्त्यौ<br>
     निष्ठे साक्षात् स्वयमिह युवां ज्ञानकर्मात्मिके नः ॥ २४.१७॥ ७७७॥<br>
<br>
न्यस्तं विष्णोः पदमिह महत् स्वेन भूम्ना वहन्त्यो-<br>
     राम्नायाख्यामविहतगतिं वर्तयन्त्योर्निजाज्ञाम् ।<br>
आसन्नानां प्रणयपदवीमात्मना पूरयन्त्योः<br>
     द्वैराज्यश्रीर्भवति जगतामैकराज्ये भवत्योः ॥ २४.१८॥ ७७८॥<br>
<br>
अप्राप्तानामुपजनयथः सम्पदां प्राप्तिमेवं<br>
     संप्राप्तानां स्वयमिह पुनः पालनार्थं यतेथे ।<br>
साक्षाद्रङ्गक्षितिपतिपदं पादुके साधयन्त्यौ<br>
     योगक्षेमौ सुचरितवशान्मूर्तिमन्तौ युवां नः ॥ २४.१९॥ ७७९॥<br>
<br>
बद्धहरिपादयुगलं युगलं तपनीयपादुके युवयोः ।<br>
मोचयति संश्रितानां पुण्यापुण्यमयश‍ृङ्खलायुगलम् ॥ २४.२०॥ ७८०॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
द्वन्द्वपद्धतिश्चतुर्विशी ॥<br>
<br>
२५. सन्निवेशपद्धतिः (२०)<br>
<br>
अणोरणीयसीं विष्णोर्महतोऽपि महीयसीम् ।<br>
प्रपद्ये पादुकां नित्यं तत्पदेनैव सम्मिताम् ॥ २५.१॥ ७८१॥<br>
<br>
प्रतितिष्ठति पादसस्मितायां<br>
     त्वयि नित्यं मणिपादुके मुकुन्दः ।<br>
इतरे तु परिच्छदास्त एते<br>
     विभवव्यञ्जनहेतवो भवन्ति ॥ २५.२॥ ७८२॥<br>
<br>
तव रङ्गनरेन्द्रपादरक्षे प्रकृतिः सन्नपि भक्तिपारतन्त्र्यात् ।<br>
भवतीं वहतीव पन्नगेन्द्रः प्रथितस्वस्तिकलक्षणैः शिरोभिः ॥ २५.३॥ ७८३॥<br>
<br>
परस्य पुंसः पदसन्निवेशान्प्रयुञ्जते भावितपञ्चरात्राः ।<br>
अघप्रतीपानपदिश्य पुण्ड्रानङ्गेषु रङ्गेशयपादुके त्वाम् ॥ २५.४॥ ७८४॥  var  अङ्केषु<br>
विमृश्य रङ्गेन्द्रपतिंवरायाः श्रुतेः स्थितां मूर्धनि पादुके त्वाम् ।<br>
बध्नन्ति वृद्धाः समये वधूनां त्वन्मुद्रितान्याभरणानि मौलौ ॥ २५.५॥ ७८५॥<br>
<br>
वहन्ति रङ्गेश्वरपादरक्षे दीर्घायुशां दर्शितभक्तिबन्धाः ।<br>
आशाधिपानामवरोधनार्यस्त्वन्मुद्रिकां मङ्गलहेमसूत्रैः ॥ २५.६॥ ७८६॥<br>
<br>
व्यूहक्रमेण प्रथितारमग्रे<br>
     सन्दर्शयन्तीं मणिपादुके त्वाम् ।<br>
पातुं त्रिलोकीं पदपद्मभाजं<br>
     सौदर्शनीं शक्तिमवैमि शौरेः ॥ २५.७॥ ७८७॥<br>
<br>
बद्धासिका कनकपङ्कजकर्णिकायां<br>
     मध्ये कृशा मुररिपोर्मणिपादुके त्वम् ।<br>
सन्दृश्यसे सरसिजासनया गृहीतं<br>
     रूपान्तरं किमपि रङ्गविहारयोग्यम् ॥ २५.८॥ ७८८॥<br>
<br>
मानोचितस्य मदधीनजनस्य नित्यं<br>
     मा भूदतः कृपणतेति विचिन्तयन्त्या ।<br>
बन्दीकृतं ध्रुवमवैमि वलग्नदेशे<br>
     कार्श्यं त्वया कमललोचनपादरक्षे ॥ २५.९॥ ७८९॥<br>
<br>
मध्ये कृशामुभयतः प्रतिपन्नवृद्धिं<br>
     मन्ये समीक्ष्य भवतीं मणिपादरक्षे ।<br>
नित्यं मुकुन्दपदसङ्गमविप्रयोगौ<br>
     निश्चिन्वते कृतधियः सुखदुःखकाष्ठाम् ॥ २५.१०॥ ७९०॥<br>
<br>
रङ्गेशितुश्चरणपङ्कजयोर्भजन्ती<br>
     रक्षाप्रसाधनविकल्पसहामवस्थाम् ।<br>
मान्याकृतिर्निविशसे मणिपादरक्षे<br>
     मध्ये परिच्छदविभूषणवर्गयोत्स्वम् ॥ २५.११॥ ७९१॥<br>
<br>
अङ्गान्तरेषु निहितान्यखिलानि कामम् ।<br>
     पर्यायकल्पनसहानि विभूषणानि ।<br>
नित्यं मुकुन्दपदपद्मतलानुरूपं<br>
     नैपथ्यमम्ब भवती नयनाभिरामम् ॥ २५.१२॥ ७९२॥<br>
<br>
ये नाम भक्तिनियतैस्तव सन्निवेशं<br>
     निर्विश्य नेत्रयुगलैर्न भजन्ति तृप्तिम् ।<br>
कालक्रमेण कमलेक्षणपादरक्षे<br>
     प्रायेण ते परिणमन्ति सहस्रनेत्राः ॥ २५.१३॥ ७९३॥<br>
<br>
पदमप्रमाणमिति वादिनां मतं<br>
     मधुजित्पदे महति मास्म भूदिति ।<br>
व्युदपादि तस्य चरणावनि त्वया<br>
     निगमात्मनस्तव समप्रमाणता ॥ २५.१४॥ ७९४॥<br>
<br>
अप्रभूतमभवज्जगत्त्रयं यस्य मातुमुदितस्य पादुके ।<br>
अप्रमेयममितस्य तत्पदं नित्यमेव ननु सम्मितं त्वया ॥ २५.१५॥ ७९५॥<br>
<br>
आलवालमिव भाति पादुके पादपस्य भवती मधुद्विषः ।<br>
यत्समीपविनतस्य शूलिनः सारणी भवति मौलिनिम्नगा ॥ २५.१६॥ ७९६॥<br>
<br>
मोदमानमुनिवृन्दषट्पदा<br>
     भाति मुक्तिमकरन्दवर्षिणी ।<br>
काऽपि रङ्गनृपतेः पदाम्बुजे<br>
     कर्णिका कनकपादुकामयी ॥ २५.१७॥ ७९७॥<br>
<br>
युगपदनुविधास्यन् यौवतं तुल्यरागं<br>
     यदुपतिरधिचक्रे यावतो रूपभेदान् ।<br>
तदिदमतिविकल्पं बिभ्रती सन्निवेशं<br>
     तव खलु पदरक्षे तावती मूर्तिरासीत् ॥ २५.१८॥ ७९८॥<br>
<br>
तत्तद्वृत्तेरनुगुणतया वामनीं व्यापिनीं वा<br>
     प्राप्ते रङ्गप्रथितविभवे भूमिकां सूत्रधारे ।<br>
मन्ये विश्वस्थितिमयमहानाटिकां नेतुकामा<br>
     नानासंस्था भवति भवती पादुके नर्तकीव ॥ २५.१९॥ ७९९॥<br>
<br>
माने परं सामने प्रत्यक्षेणागमेनापि ।<br>
हरिचरणस्य तवापि तु वैषम्यं रक्ष्यरक्षकत्वाभ्याम् ॥ २५.२०॥ ८००॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
सन्निवेशपद्धतिः पञ्चविंशी ॥<br>
<br>
२६. यन्त्रिकापद्धतिः (१०)<br>
<br>
उदग्रयन्त्रिकां वन्दे पादुकां यन्निवेशनात् ।<br>
उपर्यपि पदं विष्णोः प्रत्यादिष्टप्रसाधनम् ॥ २६.१॥ ८०१॥<br>
<br>
प्रसभं प्रतिरुध्य कण्टकादीन्<br>
     भवती शौरिपदाम्बुजादधस्तात् ।<br>
चराणावनि धारयत्यमुष्मि-<br>
     न्नुचितच्छायमुपर्यपि प्रतीकम् ॥ २६.२॥ ८०२॥<br>
<br>
मुरभिन्मणिपादुके त्वदीया-<br>
     मनघामङ्गुलियन्त्रिकामवैमि ।<br>
स्वयमुन्नमितां प्रदेशिनीं ते<br>
     परमं दैवतमेकमित्यृचन्तीम् ॥ २६.३॥ ८०३॥<br>
<br>
स्वदते मणिपादुके त्वदीया पदशाखायुगयन्त्रिका विचित्रा ।<br>
परमं पुरुषं प्रकाशयन्ती प्रणवस्येव परेयमर्धमात्रा ॥ २६.४॥ ८०४॥<br>
<br>
अनुयातमनोरथा मुरारेर्भवती केलिरथश्रियं दधाति ।<br>
चरणावनि यन्त्रिका तवैषा तनुते कूबरसम्पदं पुरस्तात् ॥ २६.५॥ ८०५॥<br>
<br>
शङ्के भवत्याः सुभगं प्रतीकं रङ्गेशपादाङ्गुलिसङ्ग्रहार्थम् ।<br>
त्राणाय पादावनि विष्टपानामाज्ञाकरीमङ्गुलिमुद्रिकां ते ॥ २६.६॥ ८०६॥<br>
<br>
अलङ्कृतं कर्णिकयोपरिष्टा-<br>
     दुदग्रनालं तव यन्त्रिकांशम् ।<br>
पद्मापतेः पादसरोजलक्ष्म्याः<br>
     प्रत्येमि पादावनि केलिपद्मम् ॥ २६.७॥ ८०७॥<br>
<br>
उपरि विनिहितस्य केशवाङ्घ्रे-<br>
     रुपरि पदावनि यन्त्रिकात्मिका त्वम् ।<br>
इति तव महिमा लघूकरोति<br>
     प्रणतसुरेश्वरशेखराधिरोहम् ॥ २६.८॥ ८०८॥<br>
<br>
नित्यं पदावनि निबद्धकिरीटशोभं<br>
     पद्मालयापरिचितं पदमुद्वहन्त्याः ।<br>
अङ्गीकरोति रुचिमङ्गुलियन्त्रिका ते<br>
     साम्राज्यसम्पदनुरूपमिवातपत्रम् ॥ २६.९॥ ८०९॥<br>
<br>
प्रथमा कलेव भवती चरणावनि भाति रङ्गचन्द्रमसः ।<br>
श‍ृङ्गोन्नतिरिव यत्र श्रियं विभावयति यन्त्रिकायोगः ॥ २६.१०॥ ८१०॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
यन्त्रिकापद्धतिः षङ्विंशी ॥<br>
<br>
२७. रेखापद्धतिः (१०)<br>
<br>
सूचयन्तीं स्वरेखाभिरनालेख्यसरस्वतीम् ।<br>
अलेखनीयसौन्दर्यामाश्रये शौरिपादुकाम् ॥ २७.१॥ ८११॥<br>
<br>
मणिमौलिनिघर्षणात् सुराणां<br>
     वहसे काञ्चनपादुके विचित्रम् ।<br>
कमलापतिपादपद्मयोगा-<br>
     दपरं लक्षणमाधिराज्यसारम् ॥ २७.२॥ ८१२॥<br>
<br>
अभितो मणिपादुके स्फुरन्त्या-<br>
     स्तव रेखाविततेस्तथाविधायाः ।<br>
मुरवैरिपदारविन्दरूढै-<br>
     रनुकल्पायितमाधिराज्यचिह्नैः ॥ २७.३॥ ८१३॥<br>
<br>
रेखया विनमतां दिवौकसां मौलिरत्नमकरीमुखोत्थया ।<br>
पादुके वहसि नूनमद्भुतं शौरिपादपरिभोगलक्षणम् ॥ २७.४॥ ८१४॥<br>
<br>
त्रिदशमकुटरत्नोल्लेखरेखापदेशा-<br>
     त्परिणमयसि पुंसां पादुके मूर्ध्नि लग्ना ।<br>
नरकमथनसेवासम्पदं साधयित्री<br>
     नियतिविलिखितानां निष्कृतिं दुर्लिपीनाम् ॥ २७.५॥ ८१५॥<br>
<br>
पदकमलतलान्तःसम्श्रितान्यातपत्र-<br>
     ध्वजसरसिजमुख्यान्यैश्वरीलक्षणानि ।<br>
अवगमयसि शौरेः पादुके मादृशाना-<br>
     मुपरि परिणतैः स्वैर्देवि रेखाविशेषैः ॥ २७.६॥ ८१६॥<br>
<br>
स्नाता पदावनि चिरं परिभुज्य मुक्ता<br>
     पादेन रङ्गनृपतेः शुभलक्षणेन ।<br>
रेखान्तरैर्नवनवैरुपशोभसे त्वं<br>
     संस्कारचन्दनविलेपनपङ्कलग्नैः ॥ २७.७॥ ८१७॥<br>
<br>
भक्त्या मुहुः प्रणमतां त्रिदशेश्वराणां<br>
     कोटीरकोटिकषणादुपजायमानैः ।<br>
आभाति शौरिचरणादधिकानुभावा<br>
     रेखाशतैस्तव पदावनि काऽपि रेखा ॥ २७.८॥ ८१८॥<br>
<br>
पादावनि प्रतिपदं परमस्य पुंसः<br>
     पादारविन्दपरिभोगविशेषयोग्या ।<br>
स्वाभाविकान् सुभगभक्तिविशेषदृश्यान्<br>
     रेखात्मकान् वहसि पत्रलताविशेषान् ॥ २७.९॥ ८१९॥<br>
<br>
रेखापदेशतस्त्वं प्रशमयितुं प्रलयविप्लवाशङ्काम् ।<br>
वहसि मधुजित्पदावनि मन्ये निगमस्य मातृकालेख्यम् ॥ २७.१०॥ ८२०॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
रेखापद्धतिः सप्तविंशी ॥<br>
<br>
२८. सुभाषितपद्धतिः (१०)<br>
<br>
कलासु काष्ठामातिष्ठन् भूम्ने सम्बन्धिनामपि ।<br>
पादुका रङ्गधुर्यस्य भरताराध्यतां गता ॥ २८.१॥ ८२१॥<br>
<br>
सन्तः स्वदेशपरदेशविभागशून्यं<br>
     हन्त स्ववृत्तिमनघां न परित्यजन्ति ।<br>
राज्ये वने च रघुपुङ्गवपादरक्षा<br>
     नैजं जहौ न खलु कण्टकशोधनं तत् ॥ २८.२॥ ८२२॥<br>
<br>
ब्रह्मास्त्रतामधिजगाम तृणं प्रयुक्तं<br>
     पृथ्वीं शशास परिमुक्तपदं पदत्रम् ।<br>
किं वा न किं भवति केलिविधौ विभूनां<br>
     पुण्यं शरव्यमभवत्पयसां निधिर्वा ॥ २८.३॥ ८२३॥<br>
<br>
अन्येषु सत्स्वपि नरेन्द्रसुतेषु दैवा-<br>
     द्भ्रष्टः पदादधिकरोति पदं पदार्हः ।<br>
प्रायो निदर्शयति तत्प्रथमो रघूणां<br>
     तत्पादयोः प्रतिनिधी मणिपादुके वा ॥ २८.४॥ ८२४॥<br>
<br>
चरणमनघवृत्तेः कस्यचित्प्राप्य नित्यं<br>
     सकलभुवनगुप्त्यै सत्पथे वर्तते यः ।<br>
नरपतिबहुमानं पादुकेवाधिगच्छन्<br>
     स भवति समयेषु प्रेक्षितज्ञैरुपास्यः ॥ २८.५॥ ८२५॥<br>
<br>
रामे राज्यं पितुरभिमतं सम्मतं च प्रजानां<br>
     माता वव्रे तदहि भरते सत्यवादी ददौ च ।<br>
चिन्तातीतः समजनि तदा पादुकाग्र्याभिषेको<br>
     दुर्विज्ञानस्वहृदयमहो दैवमत्र प्रमाणम् ॥ २८.६॥ ८२६॥<br>
<br>
नातिक्रामेच्चरणवहनात्पादुका पादपीठं<br>
     यद्वाऽऽसन्नं परमिह सदा भाति राजासनस्य ।<br>
पूर्वत्रैव प्रणिहितमभूद्धन्त रामेण राज्यं<br>
     शङ्के भर्तुर्बहुमतिपदं विक्रमे साहचर्यम् ॥ २८.७॥ ८२७॥<br>
<br>
प्रतिपदचपलाऽपि पादुका रघुपतिना स्वपदे निवेशिता ।<br>
समजनि निभृतस्थितिस्तदा भवति गुणः श्रियमभ्युपेयुषाम् ॥ २८.८॥ ८२८॥<br>
<br>
गतिहेतुरभूत् क्वचित्पदे स्थितिहेतुर्मणिपादुका क्वचित् ।<br>
न हि वस्तुशुशक्तिनिश्चयो नियतिः केवलमीश्वरेच्छया ॥ २८.९॥ ८२९॥<br>
<br>
अधरीकृतोऽपि महता तमेव सेवेत सादरं भूष्णुः ।<br>
अलभत समये रामात्पादाक्रान्ताऽपि पादुका राज्यम् ॥ २८.१०॥ ८३०॥<br>
<br>
इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
सुभाषितपद्धतिरष्टाविंशी ॥<br>
<br>
२९. प्रकीर्णकपद्धतिः (८०)<br>
<br>
विधौ प्रवृत्ते यद्द्रव्यं गुणसंस्कारनामभिः ।<br>
श्रेयःसाधनमाम्नातं तत्पदत्रं तथाऽस्तु मे ॥ २९.१॥ ८३१॥<br>
<br>
मधुरस्मितरम्यमौक्तिकश्रीर्विशसि व्यञ्जितमञ्जुलप्रणादा ।<br>
सह रङ्गनृपेण वासगेहं तनुमध्या मणिपादुके त्वमेका ॥ २९.२॥ ८३२॥<br>
<br>
शुभशब्दविशेषसंश्रिताभि-<br>
     र्भवती शौरिपदावनि क्रियाभिः ।<br>
अनुतिष्ठति नूनमाश्रिताना-<br>
     मखिलोपद्रवशान्तिकं नवीनम् ॥ २९.३॥ ८३३॥<br>
<br>
मणिभिर्मधुवैरिपादरक्षे<br>
     भवती विक्रमणे प्रवर्धमाना ।<br>
युगपद्भवतां युगान्तकाले<br>
     दिवि लक्ष्मीं विदधे दिवाकराणाम् ॥ २९.४॥ ८३४॥<br>
<br>
मञ्जुस्वनां मणिमयूखकलापिनीं त्वां<br>
     दृष्ट्वा कपर्दसविधे विनिवेश्यमानाम् ।<br>
गूढीभवन्ति गरुदध्वजपादरक्षे<br>
     फूत्कारवन्ति पुरवैरिविभूषणानि ॥ २९.५॥ ८३५॥<br>
<br>
मध्ये परिस्फुरितनिर्मलचन्द्रतारा<br>
     प्रान्तेषु रत्ननिकरेण विचित्रवर्णा ।<br>
पुष्णासि रङ्गनृपतेर्मणिपादुके त्वं<br>
     चक्षुर्वशीकरणयन्त्रविशेषशङ्काम् ॥ २९.६॥ ८३६॥<br>
<br>
पादेन रङ्गनृपतेः परिभुज्यमाना<br>
     मुक्ताफलप्रकटितश्रमवारिबिन्दुः ।<br>
उत्कण्टका मणिमयूखशतैरुदग्रैः<br>
     सीत्कारिणीव चरणावनि शिञ्जितैस्त्वम् ॥ २९.७॥ ८३७॥<br>
<br>
दूरप्रसारितकरा निनदैर्मणीना-<br>
     मायाति दैत्यरिपुरित्यसकृद्ब्रुवाणा ।<br>
दैत्येश्वरानभिमुखान् जनितानुकम्पा<br>
     मन्ये निवारयसि माधवपादुके त्वम् ॥ २९.८॥ ८३८॥<br>
<br>
अच्छेद्यरश्मिनियतक्रमरत्नधुर्या<br>
     निष्कम्पकूबरनिभं दधती प्रतीकम् ।<br>
क्रीडागतेषु मधुजित्पदपद्मलक्ष्म्याः<br>
     कर्णीरथस्त्वमसि काञ्चनपादरक्षे ॥ २९.९॥ ८३९॥<br>
<br>
मञ्जुस्वना मरतकोपलमेचकाङ्गी<br>
     शोणाश्मतुण्डरुचिरा मणिपादुके त्वम् ।<br>
पद्माविहाररसिकस्य परस्य यूनः<br>
     पर्यायतां भजसि पञ्जरशारिकाणाम् ॥ २९.१०॥ ८४०॥<br>
<br>
शोणोपलैश्चरणरक्षिणि संश्रितेषु<br>
     च्छायात्मना मरकतेषु तवावगाढः ।<br>
अन्वेति शौरिरभितः फलपङ्क्तिशोभि-<br>
     न्यात्मानमेव शयितं वटपत्रमध्ये ॥ २९.११॥ ८४१॥<br>
<br>
स्फीतं पदावनि तव स्नपनार्द्रमूर्ते-<br>
     रासागरं ततमभून्मणिरश्मिजालम् ।<br>
लीलोचितं रघुसुतस्य शरव्यमासन्<br>
     यातूनि यस्य वलयेन विवेष्टितानि ॥ २९.१२॥ ८४२॥<br>
<br>
रत्नांशुभिस्तव तदा मणिपादरक्षे<br>
     संरज्यमानवपुषां रजनीमुखेषु ।<br>
आकस्मिकागतमदर्शिं महौषधित्वं<br>
     साकेतपत्तनसमीपरुहां द्रुमाणाम् ॥ २९.१३॥ ८४३॥<br>
<br>
रामे वनं दशरथे च दिवं प्रयाते<br>
     निर्धूतविश्वतिमिरा सहसा बभूव ।<br>
भूयिष्ठरत्नकिरणा भवती रघूणां<br>
     भूयः प्रतापतपनोदयपूर्वसन्ध्या ॥ २९.१४॥ ८४४॥<br>
<br>
प्रीतेन देवि विभुना प्रतिपादनीयां<br>
     पादावनि प्रतिपदोदितमञ्जुनादाम् ।<br>
विद्यां विदुर्भगवतः प्रतिपादनार्हां<br>
     पारायणागमपयोनिधिपारगास्त्वाम् ॥ २९.१५॥ ८४५॥<br>
<br>
मुक्तांशुकेसरवती स्थिरवज्रदंष्ट्रा<br>
     प्रह्लादसम्पदनुरूपहिरण्यभेदा ।<br>
मूर्तिः श्रियो भवसि माधवपादरक्षे<br>
     नाथस्य नूनमुचिता नरसिंहमूर्तेः ॥ २९.१६॥ ८४६॥<br>
<br>
सम्भावयन्ति कवयश्चतुरप्रचारां<br>
     मञ्जुस्वनां महितमौक्तिकपत्रलाङ्गीम् ।<br>
स्वाधीनसर्वभुवनां मणिपादुके त्वां<br>
     रङ्गाधिराजपदपङ्कजराजहंसीम् ॥ २९.१७॥ ८४७॥<br>
<br>
मुक्तामयूखरुचिरां मणिपादरक्षे<br>
     मञ्जुस्वनां मणिभिराहितवर्णवर्गाम् ।<br>
मन्ये मुकुन्दपदपद्ममधुव्रतीना-<br>
     मन्यामकृत्रिमगिरामधिदेवतां त्वाम् ॥ २९.१८॥ ८४८॥<br>
<br>
आसाद्य केकयसुतावरदानमूलं<br>
     कालं प्रदोषमनिरीक्ष्यरमासहायम् ।<br>
मञ्जुप्रणादरहिता मणिपादरक्षे<br>
     मौनव्रतं किमपि नूनमवर्तयस्त्वम् ॥ २९.१९॥ ८४९॥<br>
<br>
वैडूर्यरम्यसलिला महिता मरुद्भि-<br>
     श्छायावती मरकतोपलरश्मिजालैः ।<br>
अश्रान्तमोहपदवीपथिकस्य जन्तो-<br>
     र्विश्रान्तिभूमिरिव शौरिपदावनि त्वम् ॥ २९.२०॥ ८५०॥<br>
<br>
आद्यो रघुक्षितिभुजामभिषेकदीप्तै-<br>
     राप्यायितस्तव पदावनि रश्मिजालैः ।<br>
मन्दीचकार तपनो व्यपनीतभीति-<br>
     र्मन्दोदरीवदनचन्द्रमसो मयूखान् ॥ २९.२१॥ ८५१॥<br>
<br>
मान्या समस्तजगतां मणिभङ्गनीला<br>
     पादे निसर्गघटिता मणिपादुके त्वम् ।<br>
अन्तःपुरेषु ललितानि गतागतानि<br>
     च्छायेव रङ्गनृपतेरनुवर्तसे त्वम् ॥ २९.२२॥ ८५२॥<br>
<br>
रङ्गाधिराजपदपङ्कजमाश्रयन्ती<br>
     हैमी स्वयं परिगता हरिनीलरत्नैः ।<br>
सम्भाव्यसे सुकृतिभिर्मणिपादुके त्वं<br>
     सामान्यमूर्तिरिव सिन्धुसुताधरण्योः ॥ २९.२३॥ ८५३॥<br>
<br>
अभ्यर्चिता सुमनसां निवहैरजस्रं<br>
     मुक्तारुणोपलनस्वाङ्गुलिपल्लवश्रीः ।<br>
श्रेयस्करीं मुरभिदश्चरणद्धयीव<br>
     कान्तिं समाश्रयसि काञ्चनपादुके त्वम् ॥ २९.२४॥ ८५४॥<br>
<br>
निर्मृष्टगात्ररुचिरा मणिपादुके त्वं<br>
     स्नातानुलेपसुरभिर्नवमाल्यचित्रा ।<br>
प्राप्ते विहारसमये भजसे मुरारेः<br>
     पादारविन्दपरिभोगमधन्यलभ्यम् ॥ २९.२५॥ ८५५॥<br>
<br>
नादे पदावनि तथा तव सन्निवेशे<br>
     निर्वेशनक्रममसह्यमपाचिकीर्षुः ।<br>
यैरेव लोचनशतैरभिवीक्षते त्वां<br>
     तैरेव पन्नगपतिः श्रुतिमान् बभूव ॥ २९.२६॥ ८५६॥<br>
<br>
पादावनि स्फुटमयूखसहस्रदृश्या<br>
     विष्णोः पदेन भवती विहितप्रचारा ।<br>
त्वद्भक्तियन्त्रितजनप्रथमस्य शम्भो-<br>
     र्वैकर्तनीमनुकरोति विहारमूर्तिम् ॥ २९.२७॥ ८५७॥<br>
<br>
राज्ये वनेपि रघुवीरपदोचितायाः<br>
     संस्मृत्य गौतमवधूपरिरक्षणं ते ।<br>
मन्ये समाहितधियो मणिपादुके त्वां<br>
     मूर्ध्ना भजन्त्यनुदिनं मुनिधर्मदाराः ॥ २९.२८॥ ८५८॥<br>
<br>
त्वामाश्रितो मणिमयूखसहस्रदृश्यां<br>
     त्वच्छिञ्जितेन सह रङ्गपतिः समुद्यन् ।<br>
आशङ्क्यते सुमतिभिर्मणिपादरक्षे<br>
     विद्यासखः सवितृमण्डलमध्यवर्ती ॥ २९.२९॥ ८५९॥<br>
<br>
रत्नाश्रितैर्हरिपदं मणिपादुके त्वं<br>
     स्पृष्ट्वा करैः श्रुतिरसायनमञ्जुनादा ।<br>
तत्त्वं तदेतदिति बोधयसीव सम्य-<br>
     ग्वेदान्प्रतारितवतो विविधान् कुदृष्टीन् ॥ २९.३०॥ ८६०॥<br>
<br>
आनन्दसूः प्रणयिनामनघप्रसादा<br>
     रङ्गाधिराजपदरक्षिणि रत्नभासा ।<br>
न्यस्ते मुहुर्निजभरे स्थिरतां भजन्त्या<br>
     वर्णांशुकं वितरसीव वसुन्धरायाः ॥ २९.३१॥ ८६१॥<br>
<br>
त्वं चित्रभानुरसि रत्नविशेषयोगा-<br>
     द्भूम्ना निजेन परिपुष्यसि पावकत्वम् ।<br>
स्वेनैव शौरिचरणावनि चन्द्ररूपा<br>
     तेजस्त्रयीव मिलिताऽसि तमोपहा नः ॥ २९.३२॥ ८६२॥<br>
<br>
प्रौढप्रवालरुचिरा भुवनैकवन्द्या<br>
     रङ्गाधिराजचरणावनि रम्यचन्द्रा ।<br>
सम्भिन्नमौक्तिकरुचिः सततं प्रजानां<br>
     तापात्ययं दिशसि तारकितेव सन्ध्या ॥ २९.३३॥ ८६३॥<br>
<br>
रङ्गेश्वरस्य पुरतो मणिपादुके त्वं<br>
     रत्नांशुभिर्विकिरसि स्फुटभक्तिबन्धा ।<br>
पादौ विहारयितुमद्भुतसौकुमार्यौ<br>
     प्रायः सरोजकुमुदोत्पलपत्रपङ्क्तिम् ॥ २९.३४॥ ८६४॥<br>
<br>
आसन्नवृत्तिरवरोधगृहेषु शौरे-<br>
     रापादयस्यनुपदं वरवर्णिनीनाम् ।<br>
आलग्नरत्नकिरणा मणिपादुके त्वं<br>
     मञ्जुस्वना मदनबाणनिघर्षशङ्काम् ॥ २९.३५॥ ८६५॥<br>
<br>
पर्याप्तमौक्तिकनखा स्फुटपद्मरागा<br>
     रेखाविशेषरुचिरा ललितप्रचारा ।<br>
रङाधिराजपदयोर्मणिपादुके त्वं<br>
     सायुज्यमाश्रितवतीव समस्तवन्द्या ॥ २९.३६॥ ८६६॥<br>
<br>
प्राप्ताभिषेका मणिपादुके<br>
     त्वं प्रदीप्तरत्ना रघुराजधान्याः ।<br>
प्रदक्षिणप्रकमणादकार्षीः<br>
     प्राकारमाग्नेयमिव प्रभाभिः ॥ २९.३७॥ ८६७॥<br>
<br>
रत्नासने राघवपादरक्षे<br>
     प्रदीप्यमानास्तव पद्मरागाः ।<br>
प्रायो नरेन्द्रान् भरतस्य जेतुः<br>
     प्रतापवह्नेरभवन्प्ररोहाः ॥ २९.३८॥ ८६८॥<br>
<br>
शुभप्रणादा भवती श्रुतीनां<br>
     कण्ठेशुवैकुण्ठपतिंवराणाम् ।<br>
बध्नासि नूनं मणिपादरक्षे<br>
     मङ्गल्यसूत्रं मणिरश्मिजालैः ॥ २९.३९॥ ८६९॥<br>
<br>
विचित्रवर्णा श्रुतिरम्यशब्दा<br>
     निषेव्यसे नाकसदां शिरोभिः ।<br>
मधुद्विषस्त्वं मणिपादरक्षे<br>
     श्रेयस्करीशासनपत्रिकेय ॥ २९.४०॥ ८७०॥<br>
<br>
स्थिरा स्वभावान्मणिपादुके त्वं<br>
     सर्वंसहा स्वादुफलप्रसूतिः ।<br>
पृथ्वीव पद्भां परमस्य पुंसः<br>
     संसृज्यसे देवि विभज्यसे च ॥ २९.४१॥ ८७१॥<br>
<br>
पश्यन्ति रङ्गेश्वरपादरक्षे<br>
     पूजासु ते संहितपुष्पजालाम् ।<br>
मृगीदृशो वासवरत्नरेखां<br>
     सचित्रपुङ्खामिव मन्मथज्याम् ॥ २९.४२॥ ८७२॥<br>
<br>
करैरुदग्रैः स्फुरतां मणीनां<br>
     मञ्जुस्वना माधवपादुके त्वम् ।<br>
अनूपदेशे कनकापगायाः<br>
     कलेः प्रवेशं प्रतिषेधसीव ॥ २९.४३॥ ८७३॥<br>
<br>
आक्रान्तवेदिर्भवती तदानी-<br>
     मदर्शि मुक्तान्वितशोणरत्ना ।<br>
करग्रहार्थं भरतेन भूम्या<br>
     लाजोत्करैर्वह्निशिखेव कीर्णा ॥ २९.४४॥ ८७४॥<br>
<br>
पत्रला मणिगणैर्हिरण्मयी<br>
     भासि रङ्गपतिरत्नपादुके ।<br>
केलिमण्टपगतागतोचिता<br>
     भूमिकेव गरुडेव कल्पिता ॥ २९.४५॥ ८७५॥<br>
<br>
उन्नतं बलिविरोधिनस्तदा<br>
     पादुके पदसरोजमाश्रिता ।<br>
मौक्तिकस्तबकमध्यसम्मितं<br>
     व्योम षट्पदतुलामलम्भयः ॥ २९.४६॥ ८७६॥<br>
<br>
कोमलाङ्गुलिनिवेशयन्त्रिका-<br>
     न्यस्तमौक्तिकमयूखदन्तुरा ।<br>
मङ्गलानि वमसीव देहिनां<br>
     रङ्गराजमणिपादुके स्वयम् ॥ २९.४७॥ ८७७॥<br>
<br>
पङ्कजासहचरस्य रङ्गिणः<br>
     पादुके निजपदादनन्तरम् ।<br>
न्यस्यतस्त्वयि जगन्ति जायते<br>
     नागभोगशयनं निरङ्कुशम् ॥ २९.४८॥ ८७८॥<br>
<br>
साधयन्ति मधुवैरिपादुके<br>
     साधवः स्थिरमुपायमुत्तमम् ।  var  मन्तिमम्<br>
त्वत्प्रवृत्तिविनितवर्तनोचित-<br>
     स्वप्रवृत्तिविनिवर्तनान्वितम् ॥ २९.४९॥ ८७९॥<br>
<br>
नन्दसूनुपदपद्ममिन्दिरापाणिपल्लवनिपीडनासहम् ।<br>
पादुके तव बलेन पर्यभृदूष्मलामुरगमौलिशर्कराम् ॥ २९.५०॥ ८८०॥<br>
<br>
मणिनिकरसमुत्थैः सर्ववर्णा मयूखैः<br>
     प्रकटितशुभनादा पादुके रङ्गभर्तुः ।<br>
निखिलनिगमसूतेर्ब्रह्मणस्तत्सनाथा-<br>
     मवगमयसि हृद्यामर्धमात्रां चतुर्थीम् ॥ २९.५१॥ ८८१॥<br>
<br>
श्रुतिविषयगुणा त्वं पादुके दैत्यहन्तुः<br>
     सततगतिमनोज्ञा स्वेन धाम्ना ज्वलन्ती ।<br>
जनितभुवनवृद्धिर्दृश्यसे स्थैर्ययुक्ता<br>
     विधृतनिखिलभूता वैजयन्तीव माला ॥ २९.५२॥ ८८२॥<br>
<br>
रघुपतिपदसङाद्राज्यखेदं त्यजन्ती<br>
     पुनरपि भवती स्वान् दर्शयन्ती विहारान् ।<br>
अभिसमधित वृद्धिं हर्षकोलाहलानां<br>
     जनपदजनितानां ज्यायसा शिञ्जितेन ॥ २९.५३॥ ८८३॥<br>
<br>
हरिचरणमुपघ्नं पादुके संश्रिताया-<br>
     मधिगतबहुशाखं वैभवं दर्शयन्त्याम् ।  var  शाखा<br>
अभजत विधिहस्तन्यस्तधर्मद्रवायां<br>
     त्वयि मुकुलसमृद्धिं मौक्तिकश्रीस्तदानीम् ॥ २९.५४॥ ८८४॥<br>
<br>
कनकरुचिरकान्तिः कल्पिताशोकभारा<br>
     कृतपदकमलश्रीः क्रीडता माधवेन ।<br>
दिशिदिशि सुमनोभिर्दर्शनीयानुभावा<br>
     सुरभिसमयलक्ष्मीं पादुके पुष्यसि त्वम् ॥ २९.५५॥ ८८५॥<br>
<br>
प्रणिहितपदपद्मा पादुके रङ्गभर्तुः<br>
     शुभतरगतिहेतुश्चारुमुक्ताप्रवाला ।<br>
स्थिरपरिणतरागां शुद्धबोधानुबद्धां<br>
     स्वजनयसि मुनीनां त्वन्मयीं चित्तवृत्तिम् ॥ २९.५६॥ ८८६॥<br>
<br>
विरचितनवभागा रत्नभेदैर्विचित्रै-<br>
     र्विविधविततरेखाव्यक्तसीमाविभागा ।<br>
हरिचरणसरोजं प्रेप्सतामर्चनीयं<br>
     प्रथयसि नवनाभं मण्डलं पादुके त्वम् ॥ २९.५७॥ ८८७॥<br>
<br>
परिणतगुणजाला पङ्क्तिभिर्मौक्तिकानां<br>
     बहुविधमणिरश्मिग्रन्थबन्धाभिरामा ।<br>
रघुपतिपदरक्षे राजवाह्यस्य कुम्भे<br>
     कलितरुचिरभूस्त्वं काऽपि नक्षत्रमाला ॥ २९.५८॥ ८८८॥<br>
<br>
चरितनिखिलवृत्तिश्चारुपद्मासनस्था<br>
     गुणनिबिडितमुक्तापङ्क्तिबद्धाक्षमाला ।<br>
सविधमधिवसन्ती पादुके रङ्गभर्तु-<br>
     श्चरणकमलमन्तर्बिम्बितं ध्यायसीव ॥ २९.५९॥ ८८९॥<br>
<br>
अनुपधि परिरक्षन्नेकपुत्राभिमानाद्-<br>
     भुवनमिदमशेषं पादुके रङ्गनाथः ।<br>
निजपदनिहितायां देवि तिष्ठन् व्रजन् वा<br>
     त्वयि निहितभरोऽभृत् किं पुनः स्वापमृच्छन् ॥ २९.६०॥ ८९०॥<br>
<br>
त्वरितमुपगतानां श्रीमतो रङ्गभर्तु-<br>
     स्त्वदुपहितपदस्य स्वैरयात्रोत्सवेषु ।<br>
मुखरयति दिगन्तान्मुह्यतां त्वत्प्रशस्तौ<br>
     विहितकुसुमवृष्टिर्व्यावघोषी सुराणाम् ॥ २९.६१॥ ८९१॥<br>
<br>
मनसि नियमयुक्ते वर्तमाना मुनीनां<br>
     प्रतिपदमुपयान्ती भावनीयक्रमत्वम् ।<br>
श्रुतिरिव निजशब्दैः पादुके रङ्गभर्तुः<br>
     पदमनितरगम्यं व्यङ्कुमर्हा त्वमेव ॥ २९.६२॥ ८९२॥<br>
<br>
अविकलनिजचन्द्रालोकसन्दर्शनीया<br>
     प्रतिकलमुपभोग्या पादुके रङ्गभर्तुः ।<br>
मुकुलयितुमशेषं मौक्तिकज्योत्स्नया नः<br>
     प्रभवसि तिमिरौघं पौर्णमासी निशेव ॥ २९.६३॥ ८९३॥<br>
<br>
हंसश्रेणीपरिचितगतिर्हारिणी कल्मषाणां<br>
     मौलौ शम्भोः स्थितिमधिगता मुग्धचन्द्रानुबद्धा ।<br>
राज्ञामेका रघुकुलभुवां सम्यगुत्तारिका त्वं<br>
     काले तस्मिन् क्षितिमधिगता पादुके जाह्नवीव ॥ २९.६४॥ ८९४॥<br>
<br>
स्वच्छाकारां श्रुतिसुरभितां स्वादुभावोपपन्नां<br>
     मार्गेमार्गे महितविभवां पादुके तीर्थभेदैः ।<br>
शीतस्पर्शां श्रमविनयिनीं गाहते मन्दमन्दं<br>
     क्रीडालोलः कमलनिलयादत्तहस्तो युवा त्वाम् ॥ २९.६५॥ ८९५॥<br>
<br>
अभ्यस्यन्त्योः क्रममनुपमं रङ्गभर्तुर्विहारे<br>
     स्थानेस्थाने स्वरपरिणतिं लम्भितस्तत्तदर्हाम् ।<br>
पर्यायेण प्रहितपदयोः पादुके श्रुत्युदारः<br>
     शिञ्जानादः स्फुरति युवयोः श‍ृङ्खलाबन्धरम्यः ॥ २९.६६॥ ८९६॥<br>
<br>
आसन्नानां दिवसमपुनर्नक्तमापादयन्ती<br>
     स्फीतालोका मुनिभिरभितः प्राणिनामस्तदोषा ।<br>
प्रह्वैर्जुष्टा विबुधनिवहैः पादुके रङ्गभर्तुः<br>
     पादाम्भोजे दिशति भवति पूर्वसन्ध्येव कान्तिम् ॥ २९.६७॥ ८९७॥<br>
<br>
रम्यालोका ललितगमना पद्मरागाधरोष्ठी<br>
     मध्ये क्षामा मणिवलयिनी मौक्तिकव्यक्तहासा ।<br>
श्यामा नित्यं हरितमणिभिः शार्ङ्गिणः पादरक्षे<br>
     मन्ये धातुर्भवसि महिलानिर्मितौ मातृका त्वम् ॥ २९.६८॥ ८९८॥<br>
<br>
स्थित्वा पूर्वं क्वचनभवती भद्रपीठस्य मध्ये<br>
     रत्नोदञ्चत्किरणनिकरा रङ्गिणः पादरक्षे ।<br>
व्याकीर्णानां नृपतिविरहाद्देवि वर्णाश्रमाणां<br>
     नूनं सीमाविभजनसहं निर्ममे सूत्रपातम् ॥ २९.६९॥ ८९९॥<br>
<br>
मातर्मञ्जुस्वनपरिणतपार्थनावाक्यपूर्वं<br>
     निक्षिप्तायां त्वयि चरणयोः पादुके रङ्गभर्तुः ।<br>
त्वय्यायत्तं किमपि कुशलं जानतीनां प्रजानां<br>
     पर्याप्तं तन्न खलु न भवत्यात्मनिक्षेपकृत्यम् ॥ २९.७०॥ ९००॥<br>
<br>
नित्यं रङ्गक्षितिपतिपदन्यासधन्यात्मनस्ते<br>
     शिञ्जानादं श्रवणमधुरं पादुके दीर्घयन्तः ।<br>
काले तस्मिन् करणविगमक्लेशजातं विहन्युः<br>
     सन्तापं नस्तरुणतुलसीगन्धिनो गन्धवाहाः ॥ २९.७१॥ ९०१॥<br>
<br>
संसाराध्वश्रमपरिणतं संश्रितानां जनानां<br>
     तापं सद्यः शमयितुमलं शार्ङ्गिणः पादुके त्वम् ।<br>
चन्द्रापीडे प्रणमति नवां चन्द्रिकामापिबद्भि-<br>
     र्धारानिर्यत्सलिलकणिकाशीकरैश्चन्द्रकान्तैः ॥ २९.७२॥ ९०२॥<br>
<br>
वज्रोपेतां वलभिदुपलश्यामलां मञ्जुघोषां<br>
     मुक्तासारां मधुरचपलां वीक्ष्य विष्णोः पदे त्वाम् ।<br>
हर्षोत्कर्षादुपरि चलयन्पादुके चन्द्रकान्तं<br>
     धत्ते नित्यं धृतघनरुचिस्ताण्डवं नीलकण्ठः ॥ २९.७३॥ ९०३॥<br>
<br>
श्रीरङ्गेन्दोश्चरणकमलं तादृशं धारयन्ती<br>
     कालेकाले सह कमलया क्लृप्तयात्रोत्सवश्रीः ।<br>
गत्वागत्वा स्वयमनुगृहद्वारमुन्निद्रनादा<br>
     पौरान्नित्यं किमपि कुशलं पादुके पृच्छसीव ॥ २९.७४॥ ९०४॥<br>
<br>
चतुरविहारिणीं रुचिरपक्षरुचिं भवतीं<br>
     मनसिजसायकासनगुणोचितमञ्जुरवाम् ।<br>
अनुपदमाद्रियेमहि महेन्द्रशिलामहितां<br>
     हरिचरणाविन्दमकरन्दमधुव्रतिकाम् ॥ २९.७५॥ ९०५॥<br>
<br>
कनकरुचा जटामुरगमौलिमणीन्मणिभि-<br>
     स्त्रिदिवतरङ्गिणीं तरलमौक्तिकदीधितिभिः ।<br>
कुटिलतया क्वचिच्छशिकलामधरीकुरुषे<br>
     मुररिपुपादुके पुरभिदः शिरसा विधृता ॥ २९.७६॥ ९०६॥<br>
<br>
काले तल्पभुजङ्गमस्य भजतः काष्ठां गतां शेषतां<br>
     मूर्तिं कामपि वेद्मि रङ्गनृपतेश्चित्रां पदत्रद्वयीम् ।<br>
सेवानम्रसुरासुरेन्द्रमकुटीशेषापटीसङ्गमे<br>
     मुक्ताचन्द्रिकयेव या प्रथयते निर्मोकयोगं पुनः ॥ २९.७७॥ ९०७॥<br>
<br>
चन्द्रापीडशिखण्डचन्द्रशिखरच्योतत्सुधानिर्झर-<br>
     स्तोकाश्लिष्टसुरेन्द्रशेखररजःस्त्यानां स्तुमः पादुकाम् ।<br>
ब्रह्मस्तम्बविभक्तसीमविविधक्षेत्रज्ञसर्गस्थिति-<br>
     ध्वंसानुग्रहनिग्रहप्रणयिनी या सा क्रिया रङ्गिणः ॥ २९.७८॥ ९०८॥<br>
<br>
लक्ष्मीनूपुरशिञ्जितेन गुणितं नादं तवाकर्णय-<br>
     न्नाजिघ्रन्निगमान्तगन्धतुलसीदामोत्थितं सौरभम् ।<br>
काले कुत्रचिदागतं करुणया सार्धं त्वया चाग्रतः<br>
     पश्येयं मणिपादुके परतरं पद्मेक्षणं दैवतम् ॥ २९.७९॥ ९०९॥<br>
<br>
वहति क्षितिव्यवहितां सोऽपि त्वां गतिषु पादुके रङ्गी ।<br>
कमठपतिभुजगपरिबृढकरिवरकुलशिखरिभूमिकाभेदैः ॥ २९.८०॥ ९१०॥<br>
<br>
इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
प्रकीर्णकपद्धतिः एकोनत्रिंशी ॥<br>
<br>
३०. चित्रपद्धतिः (४०)<br>
<br>
प्रतिष्ठां सर्वचित्राणां प्रपद्ये मणिपादुकाम् ।<br>
विचित्रजगदाधारो विष्णुर्यत्र प्रतिष्ठितः ॥ ३०.१॥ ९११॥<br>
<br>
श‍ृणु ते पादुके चित्रं चित्राभिर्मणिभिर्विभोः<br>
युगक्रमभुवो वर्णान् युगपद्वहसे स्वयम् ॥ ३०.२॥ ९१२॥<br>
<br>
सुरासुरार्चिता धन्या तुङ्गमङ्गलपालिका ।<br>
चराचरार्चिता मान्या रङ्गपुङवपादुका ॥ ३०.३॥ ९१३॥<br>
<br>
पद्मेव मङ्गलसरित्पारं संसारसन्ततेः ।<br>
दुरितक्षेपिका भूयात्पादुका रङ्गभूपतेः ॥ ३०.४॥ ९१४॥<br>
<br>
अनन्यशरणः सीदुन्ननन्तक्लेशसागरे ।<br>
शरणं चरणत्राणं रङ्गनाथस्य संश्रये ॥ ३०.५॥ ९१५॥<br>
<br>
प्रतिभायाः परं तत्त्वं बिभ्रती पद्मलोचनम् ।<br>
पश्चिमायामवस्थायां पादुके मुह्यतो मम ॥ ३०.६॥ ९१६॥<br>
<br>
यामः श्रयति यां धत्ते येन यात्याय याच्च या ।<br>
याऽस्य मानाय यैवान्या सा मामवतु पादुका ॥ ३०.७॥ ९१७॥<br>
<br>
चर्या नः शौरिपादु त्वं प्रायश्चित्तेष्वनुत्तमा ।<br>
निवेश्यसे ततः सद्भिः प्रायश्चित्तेष्वनुत्तमा ॥ ३०.८॥ ९१८॥<br>
<br>
रामपादगता भासा सा भातागदपामरा ।<br>
कादुपानञ्च कासह्या ह्यासकाञ्चनपादुका ॥ ३०.९॥ ९१९॥<br>
<br>
बाढाघाळीझाटतुच्छे गाथाभानाय फुल्लखे ।<br>
समाधौ शठजिच्चूडां वृणोषि हरिपादुके ॥ ३०.१०॥ ९२०॥<br>
<br>
सा भूपा रामपारस्था विभूपास्तिसपारता ।<br>
तारपा सकृपा दुष्टिपूरपा रामपादुका ॥ ३०.११॥ ९२१॥<br>
<br>
कारिका न न यात्राया यागेयास्यस्यभानुभा ।<br>
पादपा हह सिद्धासि यज्ञाय मम साञ्जसा ॥ ३०.१२॥ ९२२॥<br>
<br>
सराघवा श्रुतौ दृष्टा पादुका सनृपासना ।<br>
सलाघवा गतौ श्लिष्टा स्वादुर्मे सदुपासना ॥ ३०.१३॥ ९२३॥<br>
<br>
काव्यायास्थित मावर्गव्याजयातगमार्गका<br>
कामदा जगतः स्थित्यै रङ्गपुङवपादुका ॥ ३०.१४॥ ९२४॥<br>
<br>
सुरकार्यकरी देवी रङ्गधुर्यस्य पादुका ।<br>
कामदा कलितादेशा चरन्ती साधुवर्त्मसु ॥ ३०.१५॥ ९२५॥<br>
<br>
भरताराधितां तारां वन्दे राघवपादुकाम् ।<br>
भवतापाधितान्तानां वन्द्यां राजीवमेदुराम् ॥ ३०.१६॥ ९२६॥<br>
<br>
कादुपास्य सदालोका कालोदाहृतदामका ।<br>
कामदाध्वरिरंसाकाऽकासा रङ्गेशपादुका ॥ ३०.१७॥ ९२७॥<br>
<br>
पापाकूपारपाळीपा त्रिपादीपादपादपा ।<br>
कृपारूपा जपालापा स्वापा माऽपान्नृपाधिपा ॥ ३०.१८॥ ९२८॥<br>
<br>
स्थिरागसां सदाराध्या विहताकततामता  ।<br>
सत्पादुके सरासामा रङ्गराजपदं नय ॥ ३०.१९॥ ९२९॥<br>
<br>
स्थिता समयराजत्पा गतरामादके गवि ।<br>
दुरंहसां सन्नतादा साध्या तापकरासरा ॥ ३०.२०॥ ९३०॥<br>
<br>
लोकतारा कामचारा कविराजदुरावचा ।<br>
तारागते पादराम राजते रामपादुका ॥ ३०.२१॥ ९३१॥<br>
<br>
जयामपापामयाजयामहे दुदुहे मया ।<br>
महेशकाकाशहेम पादुका मम कादुपा ॥ ३०.२२॥ ९३२॥<br>
<br>
पापादपापादपापा पादपाददपादपा ।<br>
दपादपापादपाद पादपा ददपादपा ॥ ३०.२३॥ ९३३॥<br>
<br>
कोपोद्दीपकपापेऽपि कृपापाकोपपादिका ।<br>
पूदपादोदकापादोद्दीपिका काऽपि पादुका ॥ ३०.२४॥ ९३४॥<br>
<br>
ततातत्तातितत्तेता ताततीतेतितातितुत् ।<br>
तत्तत्तत्ताततितता ततेतातेततातुता ॥ ३०.२५॥ ९३५॥<br>
<br>
यायायायायायायाया यायायायायायायाया<br>
यायायायायायायाया यायायायायायायाया ॥ ३०.२६॥ ९३६॥<br>
<br>
रघुपतिचरणावनी तदा विरचितसञ्चरणा वनीपथे ।<br>
कृतपरिचरणा वनीपकैर्निगममुखैश्च रणावनीगता ॥ ३०.२७॥ ९३७॥<br>
<br>
दत्तकेलिं जगत्कल्पनानाटिका-<br>
     रङ्गिणा रङ्गिणा रङ्गिणा रङ्गिणा ।<br>
तादृशे गाधिपुत्राध्वरे त्वां विनाऽ-<br>
     पादुक अपादुका पादुका पादुका ॥ ३०.२८॥ ९३८॥<br>
<br>
पादपापादपापादपापादपा पादपा पादपापादपापादपा ।<br>
पादपापादपापादपापादपापादपापादपापादपापादपा ॥ ३०.२९॥ ९३९॥<br>
<br>
साकेतत्रानवेलाजनितततनिजप्राङ्कणश्रीप्रभासा<br>
     साभाप्रश्रीरटव्यामियमममयमिव्यापदुच्छेदिलासा ।<br>
सालादिच्छेदतिग्माहवरुरुरुवह ह्रीकरस्यामरासा-<br>
     सा रामस्याङ्घ्रिमभ्याजतिनननतिजस्थूलमुत्रातकेसा ॥ ३०.३०॥ ९४०॥<br>
<br>
रम्ये वेश्मनि पापराक्षसभिदास्वासत्तधीनायिका<br>
     नन्तुं कर्मजदुर्मदालसधियां सा हन्तनाथीकृता ।<br>
सद्वाटभ्रमिकासु तापसतपोविस्रम्भभूयन्त्रिका<br>
     काचित्स्वैरगमेन केलिसमये कामव्रता पादुका ॥ ३०.३१॥ ९४१॥<br>
<br>
श्रीसंवेदनकर्मकृद्वसु तव स्यामृद्धधैर्यस्फुटः<br>
     श्रीपादावनि विस्तृतासि सुखिनी त्वं गेययातायना ।<br>
वेदान्तानुभवातिपातिसुतनुः सान्द्रेड्यभावप्रथेऽ-<br>
     ङ्कस्था चाच्युतदिव्यदास्यसुमतिः प्राणस्थसीताधन ॥ ३०.३२॥ ९४२॥<br>
<br>
कनकपीठनिविष्टतनुस्तदा सुमतिदायिनिजानुभवस्मृता ।<br>
विधिशिवप्रमुखैरभिवन्दिता विजयते रघुपुङ्ग्वपादुका ॥ ३०.३३॥ ९४३॥<br>
<br>
दीनगोपीजनि क्लिष्टभीनुत्सदा<br>
     रामपादावनि स्वानुभावस्थिता ।<br>
एधि मेऽवश्यमुत्तारभावश्रिता<br>
     तेजसा तेन घुष्टिं गता पालिका ॥ ३०.३४॥ ९४४॥<br>
<br>
धामनिराकृत तामसलोका धातृमुखैर्विनता निजदासैः ।<br>
पापमशेषमपाकुरुषे मे पादु विभूषितराघवपादा ॥ ३०.३५॥ ९४५॥<br>
<br>
कृपानघत्रातसुभूरदुष्टा<br>
     मेध्या रुचा पारिषदामभूपा ।<br>
पदावनि स्त्यानसुखैर्न तृप्ता<br>
     कान्त्या समेताधिकृताऽनिरोधा ॥ ३०.३६॥ ९४६॥<br>
<br>
सारससौख्यसमेता ख्याता पदपा भुवि स्वाज्ञा ।<br>
साहसकार्यवनाशा धीरा वसुदा नवन्यासा ॥ ३०.३७॥ ९४७॥<br>
<br>
सान्याऽवनदा सुरवराऽधीशाना वर्यका सहसा ।<br>
ज्ञा स्वा विभुपादपताख्याता मे सख्यसौ सरसा ॥ ३०.३८॥ ९४८॥<br>
<br>
तारस्फारतरस्वररसभररा सा पदावनी सारा ।<br>
धीरस्वैरचरस्थिर रघुपुरवासरतिरामसवा ॥ ३०.३९॥ ९४९॥<br>
<br>
चरमचरं च नियन्तुश्चरणावनिदम्परेतरा शौरेः ।<br>
चरमपुरुषार्थचित्रौ चरणावनि दिशसि चत्वरेषु सताम् ॥ ३०.४०॥ ९५०॥<br>
<br>
इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
चित्रपद्धतिः त्रिंशी ॥<br>
<br>
३१. निर्वेदपद्धतिः (२०)<br>
<br>
प्रपद्ये पादुकां देवी परविद्यामिव स्वयम् ।<br>
यामर्पयति दीनानां दयमानो जगद्गुरुः ॥ ३१.१॥ ९५१॥<br>
<br>
अपि जन्मनि पादुके परस्मि-<br>
     न्ननघैः कर्मभिरीदृशो भवेयम् ।<br>
य इमे विनयेन रङ्गभर्तुः<br>
     समये त्वां पदयोः समर्पयन्ति ॥ ३१.२॥ ९५२॥<br>
<br>
परिवर्तयिता पितामहादीन् ।<br>
     त्वमिवानन्तमसौ वहत्यनेहा ।<br>
अधुनाऽपि न शौरिपादुके त्वा-<br>
     मनघालम्बनमभ्युपैति चित्तम् ॥ ३१.३॥ ९५३॥<br>
<br>
कमलाध्युषिते निधौ निरीहे<br>
     सुलभे तिष्ठति रङ्गकोशमध्ये ।<br>
त्वयि तत्प्रतिलम्भने स्थितायां<br>
     परमन्विच्छति पादुके मनो मे ॥ ३१.४॥ ९५४॥<br>
<br>
यद्यप्यहं तरलधीस्तव न स्मरेयं<br>
     न स्मर्तुमर्हसि कथं भवती स्वयं मे ।<br>
वत्से विहारकुतुकं कलयत्यवस्था<br>
     का नाम केशवपदावनि वत्सलायाः ॥ ३१.५॥ ९५५॥<br>
<br>
मातर्मुकुन्दकरुणामपि निह्नुवाना-<br>
     त्किं वा परं किमपि किल्बिषतो मदीयात् ।<br>
गाढं गृहीतचरणा गमनापदेशा-<br>
     त्तत्प्रेरणप्रणयिनी तव चेन्न लीला ॥ ३१.६॥ ९५६॥<br>
<br>
क्षीबाऽसि काञ्चनपदावनि कैटभारेः<br>
     पादारविन्दमकरन्दनिषेवणेन ।<br>
देवि त्वदन्तिकजुषः कथमन्यथा मे<br>
     दीनाक्षराणि न श‍ृणोषि दयाधिका त्वम् ॥ ३१.७॥ ९५७॥<br>
<br>
मातस्त्वदर्पितभरस्य मुकुन्दपादे<br>
     भद्रेतराणि यदि नाम भवन्ति भूयः ।<br>
कीर्तिः प्रपन्नपरिरक्षणदीक्षितायाः<br>
     किं न त्रपेत तव काञ्चनपादरक्षे ॥ ३१.८॥ ९५८॥<br>
<br>
दौवारिकद्विरसनप्रबलान्तरायै-<br>
     र्दूये पदावनि दुराढ्यबिलप्रवेशैः ।<br>
तद्रङ्गधामनिरपायधनोत्तरायां<br>
     त्वय्येव विश्रमय मङ्क्षु मनोरथं मे ॥ ३१.९॥ ९५९॥<br>
<br>
व्यामुह्यतां त्रिविधतापमये निदाघे<br>
     मायाविशेषजनितासु मरीचिकासु ।<br>
संस्पृष्टशौरिचरणा चरणावनि त्वं<br>
     स्थेया स्वयं भवसि नश्चरमे पुमर्थे ॥ ३१.१०॥ ९६०॥<br>
<br>
अच्छेद्यया विषयवागुरया निबद्धान्<br>
     दीनान् जनार्दनपदावनि सत्पथस्था ।<br>
प्रायः क्रमेण भवती परिगृह्य मौलौ<br>
     कालेन मोचयति नः कृपया सनाथा ॥ ३१.११॥ ९६१॥<br>
<br>
संवाहिका चरणयोर्मणिपादरक्षे<br>
     देवस्य रङ्गवसतेर्दयिता ननु त्वम् ।<br>
कस्त्वां निवारयितुमर्हति योजयन्तीं<br>
     मातः स्वयं गुणगणेषु ममापराधान् ॥ ३१.१२॥ ९६२॥<br>
<br>
किं वा भविष्यति परं कलुशैकवृत्ते-<br>
     रेतावताऽप्यनुपजातमनेहसा मे ।<br>
एकं तदस्ति यदि पश्यसि पादुके ते<br>
     पद्मासहायपदपङ्कजभोगसाम्यम् ॥ ३१.१३॥ ९६३॥<br>
<br>
विविधविषयचिन्तासन्तताभिश्चिरं मां<br>
     जनितकलुषमित्थं देवि दुर्वासनाभिः ।<br>
पदसरसिजयोत्स्वं पादुके रङ्गभर्तुः<br>
     परिमलपरिवाहैः पावनैर्वासयेथाः ॥ ३१.१४॥ ९६४॥<br>
<br>
शरणमधिगतस्त्वां शार्ङ्गिणः पादरक्षे<br>
     सकृदपि विनियुक्तं त्वत्सपर्याधिकारे ।<br>
पुनरपि कथमेनं हस्तमुत्तानयेयं<br>
     धनमदमुदितानां मानवानां समाजे ॥ ३१.१५॥ ९६५॥<br>
<br>
यदि किमपि समीहे कर्म कर्तुं यथाव-<br>
     त्प्रतिपदमुपजातैः प्रत्यवेयां निमित्तैः ।<br>
अवधिरसि यदि त्वं तत्र नैमित्तिकानां<br>
     शरणमिह न किं मे शौरिपादावनि स्याः ॥ ३१.१६॥ ९६६॥<br>
<br>
अन्तर्लीनैरघपरिकरैराविला चित्तवृत्तिः<br>
     शब्दादीनां परवशतया दुर्जयानीन्द्रियाणि ।<br>
विष्णोः पादप्रणयिनि चिरादस्य मे दुःखसिन्धोः<br>
     पारं प्रप्यं भवति परया विद्यया वा त्वया वा ॥ ३१.१७॥ ९६७॥<br>
<br>
गोमायूनां मलयपवने तस्कराणां हिमांशौ<br>
     दुर्वृत्तानां सुचरितमये सत्पथे त्वत्सनाथे ।<br>
तत्त्वज्ञाने तरलमनसां शार्ङ्गिणः पादरक्षे<br>
     नित्योद्वेगो भवति नियतेरीदृशी दुर्विनीतिः ॥ ३१.१८॥ ९६८॥<br>
<br>
काले जन्तून् कलुषकरणे क्षिप्रमाकारयन्त्या<br>
     घोरं नाहं यमपरिषदो घोषमाकर्णयेयम् ।<br>
श्रीमद्रङ्गेश्वरचरणयोरन्तरङ्गैः प्रयुक्तं<br>
     सेवाह्वानं सपदि श‍ृणुयां पादुकासेवकेति ॥ ३१.१९॥ ९६९॥<br>
<br>
पाषाणकल्पमन्ते परिचितगौतमपरिग्रहन्यायात् ।<br>
पतिपदपरिचरणार्हं परिणमय मुकुन्दपादरक्षिणि माम् ॥ ३१.२०॥ ९७०॥<br>
<br>
इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
निर्वेदपद्धतिरेकत्रिंशी ॥<br>
<br>
३२. फलपद्धतिः (३८)<br>
<br>
उपाख्यातां तथात्वेन वसिष्ठाद्यैर्महर्षिभिः ।<br>
उपायफलयोः काष्ठामुपासे रामपादुकाम् ॥ ३२.१॥ ९७१॥<br>
<br>
निविशेय निरन्तरं प्रतीतस्त्रिदशानां विभवं तृणाय मत्वा ।<br>
सविधे तव देवि रङ्गभर्तुः पदलीलाकमलं समुद्वहन्त्याः ॥ ३२.२॥ ९७२॥<br>
<br>
किमहं मणिपादुके त्वया मे सुलभे रङ्गनिधौ श्रिया सनाथे ।<br>
करणानि पुनः कदर्थयेयं कृपणद्वारदुरासिकादिदुःखैः ॥ ३२.३॥ ९७३॥<br>
<br>
सकृदप्यनुभूय रङ्गभर्तुस्त्वदुपश्लेषमनोहरं पदाब्जम् ।<br>
अपुनर्भवकौतुकं तदैव प्रशमं गच्छति पादुके मुनीनाम् ॥ ३२.४॥ ९७४॥<br>
<br>
अपरस्परपातिनाममीषा-<br>
     मनिदम्पूर्वनिरूढसन्ततीनाम् ।<br>
भरतव्यसनादनूनसीम्नां<br>
     दुरितानां मम निष्कृतिस्त्वमासीः ॥ ३२.५॥ ९७५॥<br>
<br>
त्वदुपासनसंप्रदायविद्भिः<br>
     समये सात्त्वतसेविते नियुक्ताः ।<br>
भरतव्रतिनो भवाम्बुराशिं<br>
     कतिचित् काञ्चनपादुके तरन्ति ॥ ३२.६॥ ९७६॥<br>
<br>
अलमच्युतपादुके यथाव-<br>
     त्भवती यच्च पदं त्वदेकधार्यम् ।<br>
इतरेतरभूषितं तदेत-<br>
     त्द्वितयं संवननाय चेतसो नः ॥ ३२.७॥ ९७७॥<br>
<br>
अनन्यसामान्यतया मुरारे-<br>
     रङ्गेष्ववाप्तेषु किरीटमुख्यैः ।<br>
पादावनि त्वं निजमेव भागं<br>
     सर्वात्मसाधारणतामनैषीः ॥ ३२.८॥ ९७८॥<br>
<br>
समाश्रितानां मणिपादुके त्वां<br>
     विपश्चितां विष्णुपदेऽप्यनास्था ।<br>
कथं पुनस्ते कृतिनो भजेरन्<br>
     वासादरं वासवराजधान्याम् ॥ ३२.९॥ ९७९॥<br>
<br>
विमृश्य रङ्गेश्वरपादरक्षे<br>
     वारक्रमं नूनमवारणीयम् ।<br>
पद्माग्रहेऽपि स्पृशती प्रतीता<br>
     स्थूलेन रूपेण वसुन्धरा त्वाम् ॥ ३२.१०॥ ९८०॥<br>
<br>
अभिरक्षसि त्वमनपायनिधिं<br>
     मणिपादुके मधुभिदश्चरणम् ।<br>
अत एव देवि तदनन्यधनाः<br>
     शिरसा वहन्ति भवतीं कृतिनः ॥ ३२.११॥ ९८१॥<br>
<br>
पदयुगमिव पादुके मुरारे-<br>
     र्भवति विभूतिरकण्टका त्वयैव ।<br>
कथमिव हृदयानि भावुकानां<br>
     त्वदनुभवादुपजातकण्टकानि ॥ ३२.१२॥ ९८२॥<br>
<br>
ज्ञानक्रियाभजनसीमविदूरवृत्ते-<br>
     र्वैदेशिकस्य तदवाप्तिकृतां गुणानाम् ।<br>
मौलौ ममासि मधुसूदनपादुके त्वं<br>
     गङ्गेव हन्त पतिता विधिनैव पङ्गोः ॥ ३२.१३॥ ९८३॥<br>
<br>
रङ्गेश्वरस्य यदियं मणिपादरक्षे<br>
     पादारविन्दयुगलं भवतीसमेतम् ।<br>
पुंसामुपोषितविलोचनपारणार्हं<br>
     क्षीरं तदेतदिह शर्करया समेतम् ॥ ३२.१४॥ ९८४॥<br>
<br>
कामादिदोषरहितं त्वदनन्यकामाः<br>
     कर्म त्रयोदशविधं परिशीलयन्तः ।<br>
पादावनि त्वदनुषङ्गविशेषदृश्य-<br>
     मेकान्तिनः परिचरन्ति पदं मुरारेः ॥ ३२.१५॥ ९८५॥<br>
<br>
मौलौ स्थिता मखभुजामथवा श्रुतीनां<br>
     तद्रङ्गराजचरणावनि वैभवं ते ।<br>
अस्मादृशामपि यदि प्रथितं ततःस्या-<br>
     त्सौलभ्यमम्ब तदिदं तव सार्वभौमम् ॥ ३२.१६॥ ९८६॥<br>
<br>
स्वप्नेऽपि चेत् त्वमसि मूर्धनि सन्निविष्टा<br>
     नम्रस्य मे नरकमर्दनपादरक्षे ।<br>
स्थाने तदेतदिह देवि यतः समाधौ<br>
     सन्तो विदुस्तमपि तादृशबुद्धिगम्यम् ॥ ३२.१७॥ ९८७॥<br>
<br>
बद्धाञ्जलिः परिचरन्नियमेव रङ्गे<br>
     विश्राणिताच्युतनिधिं मणिपादुके त्वाम् ।<br>
कस्यापि कूणितदृशो धनिनः पुरस्ता-<br>
     दुत्तानयेय न कदाऽपि करं विकोशम् ॥ ३२.१८॥ ९८८॥<br>
<br>
त्वय्यर्पितेन चरणेन सदध्वभाजः<br>
     पादावनि प्रथितसात्त्विकभावदृश्याः ।<br>
रङ्गेशवद्विदधते मुहुरङ्गहारान्<br>
     रङ्गे महीयसि नटा इव भावुकास्ते ॥ ३२.१९॥ ९८९॥<br>
<br>
येन स्थिता शिरसि मे विधिनाऽधुना त्वं<br>
     तेनैव देवि नियतं मम साम्पराये ।<br>
लक्ष्यीकरिष्यसि पदावनि रङ्गनाथं<br>
     लक्ष्मीपदाम्बुरुहयावकपङ्कलक्ष्यम् ॥ ३२.२०॥ ९९०॥<br>
<br>
हरिचरणसरोजे भक्तिभाजां जनाना-<br>
     मनुकरणविशेषैरात्मनैवोपहास्यम् ।<br>
परिणमय दयार्द्रा पादुके तादृशं मां<br>
     भरतपरिषदन्तर्वर्तिभिः प्रेक्षणीयम् ॥ ३२.२१॥ ९९१॥<br>
<br>
दुरितमपनयन्ती दूरतः पादुके त्वं<br>
     दनुजमथनलीलां देवतामानयन्ती ।<br>
अनितरशरणानामग्रिमस्यास्य जन्तो-<br>
     रवशकरणवृत्तेरग्रतः सन्निधेयाः ॥ ३२.२२॥ ९९२॥<br>
<br>
चरमनिगमगीते सप्ततन्तौ समाप्ते<br>
     निजसदनसमीपे प्रापयिष्यन् विहारम् ।<br>
ज्वलनमिव भवत्योः सम्यगारोपयेन्मां<br>
     प्रथमवरणवश्यः पादुके रङ्गनाथः ॥ ३२.२३॥ ९९३॥<br>
<br>
पुनरुदरनिवासच्छेदनं सह्यसिन्धोः<br>
     पुलिनमधिवसेयं पुण्यमाब्रह्मलाभात् ।<br>
परिणमति शरीरे पादुके यत्र पुंसां<br>
     त्वमसि निगमगीता शाश्वतं मौलिरत्नम् ॥ ३२.२४॥ ९९४॥<br>
<br>
बहुविधपुरुषार्थग्रामसीमान्तरेखां<br>
     हरिचरणसरोजन्यासधन्यामनन्यः ।<br>
भरतसमयसिद्धां पादुके भावयंस्त्वां<br>
     शतमिह शरदस्ते श्रावयेयं समृद्धिम् ॥ ३२.२५॥ ९९५॥<br>
<br>
तिलकयसि शिरो मे शौरिपादवनि त्वं<br>
     भजसि मनसि नित्यं भूमिकां भावनाख्याम् ।<br>
वचसि च विभवैः स्वैर्व्यक्तिमित्थं प्रयाता<br>
     तदिह परिणतं मे तादृशं भागधेयम् ॥ ३२.२६॥ ९९६॥<br>
<br>
अजनिषि चिरमादौ हन्त देहेन्द्रियादि-<br>
     स्तदनु तदधिकः सन्नीश्वरोऽहं वभूव ।<br>
अथ भगवत एवाभूवमर्थादिदानीं<br>
     तव पुनरहमासं पादुके धन्यजन्मा ॥ ३२.२७॥ ९९७॥<br>
<br>
त्वय्यायत्तौ भगवति शिलाभस्मनोः प्राणदानां-<br>
     दास्त्रीबालं प्रथितविभवौ पादपद्मौ मुरारेः ।<br>
तामेवाहं शिरसिनि हितामद्य पश्यामिं दैवा-<br>
     दात्माधारां जननि भवतीमात्मलाभप्रसूतिम् ॥ ३२.२८॥ ९९८॥<br>
<br>
कथङ्कारं लक्श्मीकरकमलयोग्यं निजपदं<br>
     निदध्याद्रङ्गेशः कुलिशकठिनेऽस्मिन्मनसि नः ।<br>
न चेदेवं मध्ये विशति दयया देवि भवती<br>
     निजाकान्तिक्षुण्णस्मरशरशिखाकण्टकततिः ॥ ३२.२९॥ ९९९॥<br>
<br>
क्रीडालौल्यं किमपि समये पादुके वर्जयन्ती<br>
     निर्वेशं स्वं दिशसि भवतीनाथयोः श्रीधरण्योः ।<br>
मामप्येवं जनय मधुजित्पादयोरन्तरङ्गं<br>
     रङ्गं याऽसौ जनयसि गुणैर्भारतीनृत्तरङ्गम् ॥ ३२.३०॥ १०००॥<br>
<br>
इति रङ्गधुरीणपादुके त्वं<br>
     स्तुतिलक्षेण सहस्रशो विमृष्टा ।<br>
सफलं मम जन्म तावदेत-<br>
     त्यदिहाशास्यमतःपरं किमेतत् ॥ ३२.३१॥ १००१॥<br>
<br>
मातः स्वरूपमिव रङ्गपतेर्निविष्टं<br>
     वाचामसीमनि पदावनि वैभवं ते ।<br>
मोहादमिष्टुतवतो मम मन्दबुद्धे-<br>
     र्बालस्य साहसमिदं दयया सहेथाः ॥ ३२.३२॥ १००२॥<br>
<br>
ये नाम भक्तिनियताः कवयो मदन्ये<br>
     मातः स्तुवन्ति मधुसूदनपादुके त्वाम् ।<br>
लप्स्ये गुणांशविनिवेशितमानसानां<br>
     तेषामहं सबहुमानविलोकितानि ॥ ३२.३३॥ १००३॥<br>
<br>
सङ्घर्षयन्ति हृदयान्यसतां गुणांशे<br>
     सन्तस्तु सन्तमपि न प्रथयन्ति दोषम् ।<br>
तद्रङ्गनाथचरणावनि ते स्तुतीना-<br>
     मेका परं सहसतोरिह साक्षिणी त्वम् ॥ ३२.३४॥ १००४॥<br>
<br>
इत्थं त्वमेव निजकेलिवशादकार्षी-<br>
     रिक्ष्वाकुनाथपदपङ्कजयोरनन्या ।<br>
स्वीयं पदावनि मया सुमहच्चरित्रं<br>
     सीतेव देवि सहजेन कवीश्वरेण ॥ ३२.३५॥ १००५॥<br>
<br>
पृथुकवदनशङ्खस्पर्शनीत्या कदाचि-<br>
     च्छिरसि विनिंहितायाः स्वेन भूम्ना तवैव ।<br>
स्तुतिरियमुपज्ञाता मन्मुखेनेत्यधीयुः<br>
     परिचरणपरास्ते पादुकेऽपास्तदोषाः ॥ ३२.३६॥ १००६॥<br>
<br>
यदिस्फीता भक्तिः प्रणय(व)मुखवाणीपरिपणं<br>
     पदत्राणस्तोत्रं हृदि बिभृत रङ्गक्षितिभृतः ।<br>
निरुन्मादो यद्वा निरबधिसुधानिर्झरमुचो<br>
     वचोभङ्गीरेता न कथमनुरुन्धे सहृदयः ॥ ३२.३७॥ १००७॥<br>
<br>
जयति यतिराजसूक्तिर्जयति मुकुन्दस्य पादुकायुगली ।<br>
तदुभयधनास्त्रिवेदीमवन्ध्ययन्तो जयन्ति भुवि सन्तः ॥ ३२.३८॥ १००८॥<br>
<br>
इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रे<br>
फलपद्धतिः द्वात्रिंशी ॥<br>
<br>
इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य<br>
श्रीमद्वेदान्ताचार्यस्य कृतिषु श्रीरङ्गनाथपादुकासहस्रं सम्पूर्णम् ॥<br>

<br>
</div>
<div class="card-footer bg-transparent border-success"><i>Udhay's</i></div>
</div></div>
<br>
</body>
</html> 
